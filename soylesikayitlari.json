{
  "isaretler": [
    {
      "text": "[SÖYLEŞİ KAYITLARI'NDAN]\n\nBaşarısız olmuş insanlarla oturun. \nOnların egosu yoktur, \nSâdece deneyimleri vardır. ❞\n[Kaybedenler Kulübü'nden]\n\n- Aşkla ya türlü musibetlerle, bizi içerde güvende tuttuğunu sandığımız \"ben kabuğu\" yumuşadığında neler olur?\n\nBen yumuşadığında\nBir şey olma hâlinin altındaki, \nO sessiz zeminden bir yansımayla\nYaradan ışık sızmaya başlar...\n\nHani hayatta çoğu küçük, çoğu fark edilmeden geçen öyle anlar vardır ya...\n\nKaybettiğin zaman mesela...\n\nVe şeyleri bir arada tuttuğunu sandığın benliğin gevşemeye başladığı zamanlar...\n\n- \"Olmadı\" der ve bütün o çabalamaların sonunda rahat bir nefes alırız değil mi?\n\nBu, bir çaba ile değil, belki çabanın bir güzel başarısızlığa uğramasıyla olur...\n\nBir düşünce otoritesini, \nBir inanç üzerimizdeki nüfûzunu yitirir.\n\nTaşıdığını bile fark etmediğin bir gerginlik, bir kasılma bırakır kendini.\n\nBilindik bir hikâye, âniden saçma gelir...\n\n- Bunun böyle oluşunun belirtileri nedir peki?\n\nBunu ilkin bedende hissedersin: \nNazik bir çözülme, o kadar da derli toplu olmama hissi, pek de tedbirli ve temkinli olmama açıklığı, her şeyin ardında açılan sükûnet dolu bir boşluk.\n\n- Bu boş~vermişlik biraz dramatik geldi bana...\n\nHiçbir şey dramatik değil.\nSadece bir yanılsamanın dağılması,\nSadece bir zamanlar sen olduğunu sandığın iç sınırın yumuşaması ve benlik kalesinin düşmesi...\n\n- O vakit, ben olma alışkanlığı bir kimlik sorununa dönüştüğü ve bu da artık ağır geldiğinde geliyor bu zevkin mevsimi...\n\nKimliğin ince ağırlığı...\n\n\"Kimlik\" diye~bildiğimiz şeyin çoğu, uzun zamandır çalışılmış bir gerginlikle yerinde bulunabilir.\n\nKendini sıkma.\nBildiklerini tutma\nÖyle sanma\nŞimdi canlı canlı görmek için\n\"Ön~görme\"\n\n- Nasıl görünmek istediğimizi sessizce idare eden bir merkez var evet...\n\nO sözde kimlik merkezi, yüksekte duruyor filan değil.\nBelki bir basınçtır, bir şekli muhafaza etmenin baskısı.\n\n- Yani bu kimlik, geçici bir formu kalıcı olarak korumaya çalışmanın baskısı olabilir mi? \n\nEvet kimlik sorunu bu...\n\nVe sonra bir tel kopar ve her şey yerinden oynar.\n\nEvin üstüne yıkılır ama altında kalan biri olmaz\n\nSen \nVarlığın zemini olarak durduğun hâlde...\n\nBir düşünce, görülür.\nBir duygunun varlığına izin verilir.\nDürüstlük anı, o gözcüyü atlatıverir.\n\nBütün formlar çökmez.\nSuret evi yıkılmaz.\nSadece zarurî olmayı bırakır.\n\nİçinde yaşadığın o çabanın, asla senin \"varlığın\" için gerekli olmadığını anlarsın, belki sadece senin \"imajın\" için; ben olma alışkanlığın için...\n\n- Öyleyse bu sonradan bir şey elde etmek gibi de değil...\n\nTâ en başından beri orada olan ferahlık...\n\nBenliğin yumuşaması \"ayrıca boş bir alan\" açığa çıkarmaz.\n\nBütün bir mekânı ortaya çıkarır.\n\nBu boşaltarak senin yarattığın bir mekân değil, kendini bir arada tutma çabanla puslanmış bir zemin...\n\nSessizce yükselir...\n\nİtiraza mecâlin kalmadığı\nBahânelerin imkânsızlaştığı yerde,\nHesapsızca söylenen hakikatte,\nHissedilmeyi isteyen, görülmeyi bekleyen her neyse, ona direnmeyi bıraktığında....\n\nO açıklıkta...\n\nBir beden-zihin adresinde konumlandığını sandığın yaşam merkezi erir.\n\nŞiddetle değil.\nZorlamayla değil\nDoğal olarak\nKendiliğinden...\n\n- Peki geriye ne kalır?\n\nVe geriye kalan her ne ise\nYok olan olandan\nÇok daha gerçek hissettirir.\n\nİsimsiz,\nResimsiz,\nO açıklık, \nSenin dönüştüğün bir şey değildir.\n\nHiçbir şey olmamaya başladığında\ngörünür hâle gelen şeydir.\n\n- O zaman geometrideki \"yüzey sonsuzsa her nokta merkezdir\" biraz da buna mı işaret ediyor?\n\nMerkezde bir formu, bir sahibi olmayan, varlığın büsbütün akışı olan hayat var...\n\n- Bu benlik evinin yıkılması, ölüm gibi bir şey mi yani?\n\nAman Yâ Latîf\nSözde Ben~lik kapısı yumuşadığında,\nHayat yapısını kaybetmez.\n\nSuyun düğümü çözülünce\nIrmak kurumuş olmaz a!\n\nHayat gerginliğini kaybeder.\nTepkisellik solar.\nŞefkat derinleşir.\n\nDünya, yönetilmesi gereken bir şey olmaktan çıkar, açık açık aynalaşılması, canlı canlı karşılaşılması gereken, kaçınılmaz bir şeye dönüşür.\n\nHâlâ eylemdesin, her an bir iştesin ama sebeplere tepki veren, sonuçlara bağlı kalan bir fâilin ağırlığı olmadan...\n\nHâlâ canlı canlı hissedersin ama yok edilme korkusu olmadan zira kontrol, korkudan, korku sahiplenmeden doğar. \n\nBir şeyi kendine, kendini bir şeye ait hissetmeyince kontrol ve bağlanma ihtiyacı da kendiliğinden gevşer.\n\nHâlâ seversin ama sevgiyi güvence altına almaya çalışan o sıkı kavrayış olmadan.\n\nYani  letâfet, yumuşama, bir yok oluş değil doğallığa yani evvele bir dönüştür.\n\nArtık onu bir şekilde tutmaya, dondurmaya, sabitlemeye çalışmadığın için özgürce akan serbest hayat...\n\n- Peki bu hiç kimse oluş ânı fark edilebilir bir nokta mıdır zaman akışında?\n\nBir kimse olmadığın anlarda nâdir bir içtenlik vardır.\n\nGüçlü olan bir kimse değil.\nMarifetli olan bir kimse değil.\nManevi olan bir kimse değil.\nBilen ya bilmeyen bir kimse değil.\n\nSadece, bir sahibi olmayan mevcudiyet hissi...\n\nYok da değildir hani...\nVardır a!\n\nVarsın olsun biri\nLâ mekân illeri\n\nAslında kendinden biliyorsun bu yeri.\nZira daha önce de bulundun burada:\n\nHakikatten sonra,\nTeslimiyetten sonra,\nDirencin sona ermesinden sonra.\n\nSonradan inşa edilmemiş\nZarif bir sükûnet\n\n- Bu sanki eve dönmek hissi gibi...\n\nÇünkü öyledir.\n\nAsla, bu kadar sıkı tutunduğun, korumak için çırpındığın o sen olmamışsın gibi...\n\nÂteş-i aşka şûle verip biraz daha canlandıralım mı bu hikâyeyi?\n\n- Eyvallâh\n\nNâzik bir davetimiz olsun insanlık imkânımıza:\n\nBugün, kendini sıkı sıkıya tuttuğun bir yerin, muhkem tuttuğun bir eteğin farkında ol:\n\n• Benimsediğin bir ilişki,\n• Savunduğun bir rol,\n• Yatırım yaptığın bir hikâye,\n• Öyle olmasına izin vermekten korktuğun bir duygu.\n\nHepsini bırak\nVe bir anlığına\n...\nSâdece yumuşa\n...\nİlerlemek için değil.\nİyileşmek için değil.\nDeğişmek için değil.\n\nŞimdi şu geçen nefesi bir izle...\n\n~\nNefes alırken \nBu beden~zihni sakinleştiriyorum. \n~\nNefes verirken \nGülümsüyorum. \n~\nŞu anda yaşıyorum \nVe bunun tek an olduğunu biliyorum\n~\n\nŞimdi sadece yumuşa ve isminde toplanan profil boşaldığında, kasılanlar gevşediğinde...\n\nMerkezsiz hayatla buluştuğunda geriye neyin kaldığını tam hisset.\n\nKimliğine yapışan fotoğraftaki sen doğmazdan evvelki kendini, ortaya çıkan o boşlukta tanıyabilirsin.\n\n~\n\nZemin çöktüğünde ve hiçbir şey hiçbir anlam ifade etmediğinde, boşluğu doldurmak için acele etmeyin. 'Boşluk' kutsaldır. Kaybedilmeyecek olanı ortaya çıkarır...\n[YÜZ SÖZ'den]\n\n~\n\nVe işte o zaman, belki de ilk defa, aynada kendi \"yokluğunla\" bakışırsın. \n\nVe o yokluk, tüm var~oluşun yüzünü gösterebilecek kadar doludur. \n\nYoksa sen, bir damlanın okyanusa düştüğünde kaybolduğunu sanma yanılgısında mısın? \n\nA benim canım,\n\nBir damla su, kendini okyanusa bıraktığında kaybolmaz. Sadece 'damla' olma fikrinden kurtulur.\n\nVe bu, asıl gerçeğimiz olan okyanusun, nihayet kendisiyle bir damlalık illüzyonundan kurtularak buluşmasıdır. \n\nBu, hiçlik değil, her şeylik hâlidir. \nYalnızca bir 'oluş' vardır. \nVe bu 'oluş', hiçbir 'ben'e ihtiyaç duymaz.\n\n~\n\nFenafillâh olunca\nGerisi söylenemez....\n\nSöylenemez olan, yüzden damla damla düşer ya dile; işte öyle...\n\n~",
      "id": 202511261334
    },
    {
      "text": "[SÖYLEŞİ KAYITLARI'NDAN]\n\nÂlemde halkiyyet yoktur; zuhûrat vardır amma biz bunu pek her yerde söylemeyiz evladım... ❞\n\nKalıcı yaradılış düşüncesinin sonu gelince, anlık görünümler, geçici zuhûrat, tecelliyât akıyor birer birer...\n\nYaratılış perdesi bittiğinde, artık kalın fikirler ve büyük  anlamlar da kalmaz...\n\nKala kala geriye sadece özgürlük kalır. \nVe bu özgürlük, bir hiçliğin zafer çığlığı gibidir.\n\n- Eskiden uyanışı, aydınlanmayı yani kendimi gerçekleştirmeyi arzulardım. \n\nŞimdiyse yoruldum... \nHiçbir kitap okuyamıyor, hiçbir sohbet dinleyemiyorum.\n\nŞöyle bir mola vermek istiyorum.\nAma bu da mümkün görünmüyor.\n\nİstikla Caddesi'nde yeterince turladıktan sonra...\nSeni, \"zâten olduğun şey\"den başka hiçbir şey mutlu edemez, dışarda hiç bir şey seni tatmin edemez hâle geldiğinde, kişisel iradenle alakasız, koşulsuz bir irade uyanır.\n\nKişisel tarihinden, bir beden-zihin adresinde geçen hikâyeden türetilemeyen bu evrensel iradenin (akl-ı küll) kişisel irade ile kavranamayacak bir mantığı vardır. \n\nBu daha büyük güç, kontrolü ele geçirdiğinde, artık neler olup bittiğini de anlamazsın. \n\nSanki karşı konulamaz çok güçlü bir canavar seni alt ediyormuş gibi bir his...\n\nBir sonraki sahnede başına ne geleceğini hesaplayamaz veya tahmin edemezsin çünkü ~O~ hiçbir koşula bağlı değildir.\n\n- Kulağa gizemli geliyor...\n\nSen o gizemim ta kendisisin.\n\nUyuyor gibi görünen o şey uyandığında, buna 'lütuf' diyebiliriz.\n\nBir bedende kendini unutan bilinç, kendinin farkına varır ve artık dışardan başka hiçbir şeyin fazladan tatmin getirmesine izin vermez. \n\nŞimdi, odak noktası sadece kendisidir. \nDiğer her şey bayat, gri ve anlamsız hale gelir. \n\nBir süreliğine, \"Ben hala burada, bu fani dünyada ne yapıyorum?\" diye düşünürsün. \n\nKendini depresif, hatta dehşet içinde hissedersin!\n\n- Depresyon kaçınılmaz mıdır yani?\n\n'Depresyon' derken, her şeyi yutan kaçınılmaz bir boşluğun belirişini kastediyorum. \n\nNe bir nesne, ne kimse ne de bir faaliyet artık seni mutlu edemediğinde, hayat tamamen anlamsızlaşır. \n\nEvet bu türden bir depresyon kaçınılmaz olarak gerçekleşir.\n\n- Peki ya buna eşlik eden duygular?\n\nDuygular, düşüncelerle ilişkili enerjik titreşimlerdir. \n\nMelankoli, keder veya depresyon gibi farklı duygu türlerini ayırt edebiliriz. \n\nAma esasen bunlar vücuttaki enerjik titreşimler veya forma dönüşmüş enerjidir. Ssahiplenmedikçe bunlardan endişe duyymana gerek yok.\n\n- Oysa ben, uyanışın daha keyifli olacağını hayal etmiştim.\n\nÖyle öyle ama öyle değil!\nHiçbir şey önceden bildiğin gibi değil...\n\nElindeki asayı bırakınca arkasına bakmadan derhal oradan uzaklaşan peygamber figürlerini hatırla...\n[Neml:10'dan]\n \nBöylesi bir lütfa mazhar olduğunda çoğu insan ondan kaçmaya çalışır!\n\nE tabi, rahmet ve merhametinin bu kadar acımasız, bu kadar amansız ve bunaltıcı olmasını beklemiyorlar! \n\nLütuf size hiçbir şey vermez bilakis senin sandığın her şeyi senden alır. \n\n- Bu durumda hayatın hiç mi anlamı kalmıyor?\n\nAnlamsızlık, beraberinde tüm fikirlerden ve onların bağlarından özgürleşmeyi getirir. \n\nDünyaya verdiğiniz her umut veya anlam onu ​​yaratır ve gerçek kılar. \n\nO \"var olur olmaz\" bu yaratıma bağımlı hale gelir ve ondan birazcık mutluluk sıkmak istersin. \n\nSenin bu yaratımın, uzun süre gerilmiş bir lastik bant gibidir ve nihayet serbest kaldığında, olduğu yere geri çekilir. \n\nYaratım gittiğinde, artık fikirler ve anlam kalmaz, geriye sadece özgürlük kalır.\n\n-  Üzgünüm ama bu beni epey korkutuyor.\n\nEvet evet bir vakitler G. Krishnamurti, Ramana'ya geldiğinde, \"Bana olduğum şeyi, zâti tabiatımı veremez misin?\" diye sordu. \n\nRamana'nın cevabı çok basit ama çarpıcıydı:\n\n\"Evet, ama alabilir misin?\" dedi\nBunu taşıyabilir misin!\n\nHakikat gerçekten de her zaman oradadır; yok olduğu hiçbir an yoktur.  Ama sen bu kolaylığı, bu varlığın dayanılmaz hafifliğini taşıyabilir misin? \n\nNeyin kabul edilebilir neyin kabul edilemez olduğuna karar vermenin sana bağlı olmadığını kabul edebilir misin? \n\nTüm farklılıklardan özgürleşmeye ve artık hoş ile nahoş arasında ayrım yapmamaya hazır mısın? \n\nKabul edilemez olanı \n-ikiliğin sonsuz kederini- \nBilincin bir yönü olarak kabul edebilir misin? \n\nHâsılı sonsuzluğa dayanabilir misin? \n\n\"Sidret'ul-Müntehâ\"\nAsla ulaşamayacağın yere kadar gidebildin mi? \n\nSen, ki sonsuz ikiliksin, aynı zamanda ebedi yalnızlığa da dayanabilir misin?\n\n- Durup görelim bakalım!\n\nYalnızlığa dayanabilir misin? \nYaptığın her şey yalnızlıktan kaçınmak değil mi? \n\nTamamen tek başına hayatta kalamayacağın fikrine sahip olduğun için, var olmak için bir ikinciye ihtiyacın yok mu? \n\nYoksa bu yalnızlıkta artık kimse yok mu, kendin bile? \n\nBuna kim dayanabilir? \n\nDüşüncesizlik düşüncesine dayanabilir misin, yoksa bu seni korkutuyor mu?\n\n- Tüylerim diken diken oldu. \nDehşete düşüyorum...\n\nAma her şeyi kabullenmekten başka seçeneğin yok. Zaten bunu yapıyorsun da...\n\nKabul, kabul etmemenin kabulü de dahil olmak üzere zaten olduğun şeydir. \n\n\"Ayn-ı RIZA\"\n\nKabul ve kabul etmemenin, dolayısıyla mutlak kabulün özüsün. \n\nU~yanış, genellikle kimliğe bürünmüş bilinçten, kimliğe bürünmemiş bilinçe bir değişim olarak tarif edilir, ama her iki durumda da hâlâ biri bu hallerle özdeşleşir. Yani biri, kimliğe bürünmemiş bilinçle özdeşleşir.\n\nOysa sen boşluğun boşluğusun, doluluğun doluluğu...\n\nHer koşulda, olduğun şey olarak kalırsın. \n\nNe biçim ne de biçimsizsin, tüm bu fikirlerden önce varsın. \n\nAyrıca biçimsiz bir bilinç de değilsin. \nBilincin kendisinin oynadıı şeysin ama bilinç değilsin.\n\n- Tamam vazgeçiyorum.\n\nKim vazgeçebilir ki?\nVazgeçmek bir eylemdir. \nEylem, kendini yapan bir özne ister. \nAyrık özne, yanılsamadır; zihnin kuru gürültüsü. \n\n'Vaz geçmek', hâlâ vaz geçebilecek biri olduğu yanılgısını taşır. \n\nOysa geriye ne kalmıştır ki vazgeçilesi? \n\nDüşen bir bıçak, kendini kesemez. \nGirdabın suyu, ırmağa karşı duruşunu bozamaz. \nSen, vazgeçmenin imkansız olduğu yersin. \n\nKaçınılmaz olarak böylesin...\n\nOnun anlık bir rengisin\nSuyun\n(ZAT)\nSuyun ıslaklığında\n(SIFAT)\nIslaklığın, ıslatmak fiilinden ayrılamayışı gibi\n\nBir güzel dolanmışsın \nBir güzel dolanmışız vesselam\n\n~",
      "id": 202511221353
    },
    {
      "text": "[SÖYLEŞİ KAYITLARI'NDAN]\n\n- Görselleştirme ve kendini onaylama, zihinlerimizin kendi gerçekliğimizi bükebilecek kadar güçlü olabilir mi?\n\nŞimdi uzatılan görsele biraz bakalım, biraz dalalım ve gözümüzü yumarak sahneyi içerden oynatalım mı?\n\n~\nOkyanustan çıkan tâze dalgalarının üzerinde yüzüyorum. ..\n\nGüneş ışığı, dalgaları nasıl da parlatıyor... \n\nSuyun sıcaklığı, keskin iyot kokusu nasıl da rahatlatıcı...\n\nKendimi tamamen bıraktım, altımdan okyanus yüzümde gökyüzü var ve hiçbir kontrol yok... \n\nOkyanusun beni nereye götürürse, götürmesine izin veriyorum...\n~\n\nHiç acele etmeden\nBurada kalabildiğin kadar kal...\n\n~\n\nHazır olduğunda\nGözlerinin açıldığı yerden \nYüzmeye devam edebilirsin.\n\n~\n\nMeditasyon\nNiyet ve telkin\nGörselleştirme \nYeni sahne açma\nGelecek vizyonuna dâir\nHer şeyi özetlemek gerekirse:\n\n\"IMAGINATION\" nedir?\nGeleceği tahmin etmenin en iyi yolu onu icat etmektir.\n\n1. Bir şeyi sanki daha önce olmuş gibi görselleştir.\n2. Bu görüntüye duygu kat ve onu biraz tut.\n3. Tuttuğun ne varsa akışa bırak\n\nAynı arzu yerinde duruyorsa yarın ilk üç adımı tazeleyesin; pes etmediğin her seferinde işe yarayacaktır zira manânın maddeye, dönüşümü \"bilinçli tekrâr\" ile olur; \n\nEmîn olarak 40 kere söylersen olur...\n\n- Canlı canlı bir misal versek ya\n\n \"Piyangoyu kazanmak istiyorum\" değil, \"Piyango ikramiyesiyle aldığım bu yattaki esinti çok güzel.\"\n\nBunu birinci tekil şahıs bakış açısıyla doğrudan görmek gerek...\n\nBunu diyebilen, zaten o anı yaşamış, onun tadını almıştır. İşte bu, non-dualitenin o büyük sırrıdır: \n\nArzu ettiğin şeyle arandaki ayrım yok olduğunda, \nZaten o olmuşsundur, çoktan olmuştur!\n\n- Aç tavuk, kendini buğday ambarında görür...\n\nNe yani Lamborghini ve yatla bir vizyon panosu yapmanın, \"o görüntüye duygu ekleyip onu tuttuğumda\" gerçekten işe yarayacağını mı söylüyorsunuz?\n\nHayır ama madem o zengin gizli hazinede her ihtimal hazır, harekete geçmenizi sağlayacak fikirler gelecektir, ona uygun sahneler açılacaktır.\n\nGerçek ambar, tavuğun içindedir. \nO hazîne zaten seninle, sadece üzerindeki örtüyü kaldırmaya izin vermen gerekiyor.\n\n~\nMührün büyüsü böyle çözülüyor\nTılsım dile geldikçe \nHazîne ele geliyor...\n~\n\nKendimizi az sanmayalım\nÇok basitten başlayalım\n\nŞifa dilediğin bir yakının bedeninde kalbinden başlayarak, dalga dalga büyüyen bir nur~topu sahnesini biraz oynat bakalım; gör neler oluyor, neler...\n\nBunu görselleştirdiğinde, o nur senin kalbinden çıkıyor aslında. Sen o nursun, sen o yakınsın, sen o şifasın. \nAyrımlar eridiğinde, geriye sadece 'Olmak' kalır.\n\nŞakası bile gerçektir\nOlur a...\n\n~\n\nÖylesine sıkışıp kalmadın. \nKöklerin saksın için fazla büyüdü ve şu an saksı değiştirmeden önce bekleme salonundasın, nihâyet emînlik gelecek...\n[YÜZ SÖZ'den]\n\n~",
      "id": 202511191057
    },
    {
      "text": "[SÖYLEŞİ KAYITLARI'NDAN]\n\n- Düşünceler, düşünce üstüne düşünce, düşüncenin düşünceye tepkisi...\n\nÇok yoruldum...\n\nAcaba düşüncelerle nasıl baş edebilirim, bu zihin~selden nasıl kurutulabilirim?\n\nFarkına varmadığın her düşünce, toprağa düşen bir tohum gibidir. Yeterince tekrarlanınca inanca dönüşür, \nbir de bakmışsın o inanç da dünyaya baktığın merceğin oluvermiş.\n\n- Peki bu illüzyon nasıl işler? \nBu perde nasıl iner gözlerimin önüne?\n\nŞartlanma, gerçeği görme şeklini bulanıklaştıran bir algı merceği yaratır. \n\nSeni \"ben\" denilen kişisel hapishanende kilitli tutar.\n\n- Peki ya o merceği çıkarınca?\n\nO zaman dünya, şartlanmayı takmayana, \nzihin merceğinden bakmayana cennet olur.\nİçinde ayrı köşklerde ayrı ayrı yaşayan birileri yoktur ama... Sadece bir olan vardır.\n\n- Yani zihin, bilincin bu dünyada kendini ifade ettiği bir mercekten ibaret.\n\nEvet sınırsızdan sınırlıya, tam açıktan kapalıya doğru bir daralma, bir kasılma, bir enerji yoğunlaşması.\n\n- O vakit açılınca da aslına yani bütüne mi dönüyor?\n\nDüşünceden arınmış, şartlanmaları çözülmüş sessiz bir zihin, kaynağa açılan aydınlanmış bir kanala dönüşür. \n\nÇünkü yalnız sessizlik, ilahi yayını taşıyabilir. \n\nDüşünce ise saf bilincin ışığını dağıtan, şartlanmış bir yoğunluktur.\n\n- Öyleyse merceksiz yani zihin olmadan dünyayı zâten göremeyiz. Geriye merceği temizlemek kalıyor...\n\nDüşüncelere dalıp gittiğinde, otur ve sadece orada hazır bulun ve bırak geçenler, geçip gitsinler ama sen onlarla birlikte gitme. Oturmaya devam et; bulutların peşine takılan gökyüzü mü olurmuş?\n\nDüşünceleri yargılamadan izlemek… \n\nİşte merceği temizlemenin yolu budur.\nGelip geçenlerin farkında ol.\n\n- Ama düşüncelerin farkında olmak ne işe yarar ki?\n\nBir düşünce geldiğinde, nereden gelirse gelsin, kendine şu basit suali sor: \n\n\"Bunun tam tersi ne ölçüde doğru olabilir?\" \nBu, her düşünce için geçerlidir.\n\nZihnin iç-dış-görüleri, \nGerçekliğe ait bir mercek, \nBir bakış açısı, bir taraf dayatır. \n\nZihin, daha fazla düşünceyle, daha fazla mercekle bu yorumu katmanlaştırır.\n\nOysa değerlendirmeden gözlemleyebilme yeteneği, \nzekânın en yüksek hâlidir.\n\nYargılamadan, yorumlamadan, tüm enerjik manzaraların içinde otur. \n\nÇok geçmeden varlığın açıklığında hayrete düşeceksin...\n\nCennetin anahtarı, cennetin anahtarı...\n\nSen~sanmadığın yerde, \nDüşünce~siz bir anda \nBuralarda bir yerde\nGözünün tam önünde\nŞimdi görülmeyi gözlemiyor muymuş meğer...\n\n~",
      "id": 202511171358
    },
    {
      "text": "[SÖYLEŞİ KAYITLARI'NDAN]\n\nSen ve ben fiziksel evrenle, bir dalganın okyanusla sürekliliği kadar sürekliyiz...\n[A. Watts akışından]\n\n- Yani aslında okyanusta, 'sen' ve 'ben' diye ayrı dalgalar yok mu?\n\nEvet sadece sükûnet ve hareket arasındaki suyun, büsbütün dansı var. \n\nGörünüşte doğarız, köpürürüz, kıyıya vurur ve nihayetinde asıl kaynağımıza, o sonsuz sükûnete geri döneriz. \n\n- Bir ömrün ya bir günün sonunda olan da bu değil mi?\n\nVaroluşun bu muazzam senfonisinde, bireysel bir nota değil, ölümcül bir zevk veren o müziğin ta kendisiyiz, laminer akış hâlindeyiz.\n\n- LAMİNER AKIŞ da nedir?\n\nBir tüp veya borudan paralel katmanlar halinde akan sürekli bir sıvı akışıdır. \n\n- Ama o kadar pürüzsüz, o kadar akıcı ki neredeyse katı bir cam gibi görünüyor... \n\nEv~i~renin o ilk nefesiyle başlayan ve şimdi bu satırları okurken ciğerlerinde devam eden o kadîm alış~verişi neden göremediğini şimdi anlıyorsun, değil mi?\n\nNefhâ-i Rahmân\nO kadar...\n\nHızla akan bir ırmakta göz, suyu hep aynı yerde sanır; Tanrı'yı göremeyişimizin sırrı da bu saplantıdadır.\n[YÜZ SÖZ'den]\n\nO kadar yakınsın ki Hakikat'e, tıpkı suyun ıslaklığa olan yakınlığı gibi... \n\nBu yüzden içinden çıkmadan fark edemiyorsun ya a güzel...\n\nŞimdi yum gözünü; kulaklarınla göreceksin:\n\n\n~",
      "id": 202511161236,
      "media": "https://benolanben.com/dinle/baska&1428"
    },
    {
      "text": "[SÖYLEŞİ KAYITLARI'NDAN]\n\n- Tanrı benim içimde mi? \n\nUzatmadan lütfen\nEvet mi Hayır mı?\n\nSoruyu doğrudan kabul etmek\nSorunun var-sandığı anlam örgüsüne düşmek demek\n\nBir şeyin ne-liği, nerede-liğinden evvel gelir!\n\nTanrı nedir?\nSen nesin?\nİçin neresi?\nDışın neresi?\n\nTanrı'yı gerçekten tanıdığımızda, ne içerisi vardır ne de dışarısı...\n\nÖyleyse bu beden-zihin adresi sahneden çekilmeden önce Tanrı'yı tanı-ya-bilmeli...\n\nŞu kadarından emin ol ki:\n\nSenin dışında bir şey yok; \nHer şey içerideki bir oyun.\n\nTaşra üfürmek ile yalazlanır mı ocak\nYüzün Hakk'a dönmeden ihsânı arzularsın\n[N. Mısrî Oyunu'ndan]\n\nİçerde bir bedenin\nYa dışarda bir ağacın bilinmesi\nFarkındalığın bir sınırı yoktur. \n\nNe içerisi, ne de dışarısı. \nZihin çizgiler çizer; \nŞimdi buradaki canlı mevcudiyetin farkındalığı \nOnları bir bir siler.\n\nDışarısı yok \nZira hayatın başladığı ve bittiği öyle bir yer yok. \nBunların hepsi SEN~DE gerçekleşiyor.\n\n- Hepsi mind-made bir kurgu mu yani?\n\nEvet ama kimin kurgusu?\n\nSay ki\nDışarda sadece un var; \nSenin benim zihnimde hayâl ile yoğrulunca \nBu un, hamur, ekmek, pasta olup \nSana bana dışardaymış gibi gözükebiliyor\n\n~\n\nVe işte şimdi tazecikten aşka düş-düğüm bir anda\n\nTaşra üfürdüğüm o ocakta yanar ve yüzüm Hakk'a döner\n... \nÇünkü artık ayrı \"yüzüm\" diye bir şey kalmamıştır.\n...\n\n~\n\nBu sahnenin\nPerdesi çekilip de\nBu yana gözünü yumanın:\nSon sözleri oldu:\n\nYa Sen, \nTanrı'nın \nKendine sorduğu \nTek bir sualden ibaret-sen\n...\nCevap mı? \nSoruyu unutuşundur!\n\n~\n\nUnutanların duyduğu bu:\n\n\n~",
      "id": 202511141452,
      "media": "https://benolanben.com/dinle/baska&1227"
    },
    {
      "text": "[SÖYLEŞİ KAYITLARI'NDAN]\n\n'Şimdi', hayatın her daim mevcut olan dingin noktasıdır . Gerçekten var olan tek zamandır; sabit, değişmeyen bir şimdi. Bir nehrin akışını izlemek gibidir; su sürekli değişir, ancak nehir hep aynıdır. \"Ben\" dediğin, sadece suyun üzerinde dans eden ışık oyunlarıdır. O ışığı yakalamaya çalıştıkça, avuçlarında sadece ıslak bir hiçlik kalır.\n[YÜZ SÖZ'den]\n\nGerçek iç~görü, kişinin sahip olduğu bir şey değil; ona sahip olabilecek kişi düşüncesi gittiğinde geriye kalan şeydir.\n[W. Hsin akışından]\n\n- Nihayetinde her şey değişiyor işte...\n\nHer şeyin değiştiğini anlamanız pek güzel. \nBu iyi bir başlangıç noktası. \n\nZira bir dayanak noktası olmasaydı, her şeyin değiştiğini fark edemezdin. \n\nHer şey, bir şeye bağlı olmalı değil mi?\nVe o bir şey, hiç~bir~şey•e bağlı olmamalı\n\n- Peki tüm değişimlerin temeli olan \"o değişmeyen şey\" nedir?\n\nÖnce değişmeyen bir temel olduğunu tam anlayalım. \nSonra onun \"ne\" olmadığını konuşabiliriz.\n\n- Bunu çok sordum kendime:\n\nHerkes beni farklı görüyorsa ben kimim?\nBir taraftan da bunca değişim içinde,\nBir yanım hiç değişmediğini hissediyor... \n\nAlgı noktanız sürekli değişiyor ve pek de güvenilir değil...\n\n- Değişende değişmeyeni sezmek...\n\nKesrette vahdet \nDeğişenin içinde açıldığı, \nDeğişmeyeni zevk etmek...\n\nZira değişmeyen bir referans noktası olmadan, sözde \"Ben\" denilen şeyin hiçbir anlamı yok... \n\nReferans noktasını kaldırırsanız, \nÖyle olduğunuzu sandığınız her şey dağılır.\n\nKişi değişir, değişeni fark etmeye değişmeyen gerekir; \nKişiyi fark eden kendi dost zâtıdır...\n\nÖyleyse neden sürekli değişen bir şeyi \"ben\" olarak görüyorsunuz ki? \nHiç değişmeyen dururken:\n\"Farkındalık\"\n\nYani inkâr edilemeyecek, değişmeyen tek bir gerçek var: \n'Varlığınızın farkındalığı' \n\nDiğer her şey ondan sonra gelir ve onun içinde görünür.\n\n- Doğrudan deneyimle bunun tadına bir bakabilir miyiz?\n\nNesnelere veya düşüncelere değil, farkındalığın kendisine odaklanın; \n\nŞu ya da bu hâle gelmezden evvel duran \"sessiz biliş\" yani ben olan ben...\n\n- Başka sorum yok cevap bekleyen...\n\nİşte artık\nBir cevap gerekmediğinde \nArayan ve aranan birdir. \n\nAynayı boş gören herkes bunu kendinde~n bilir...\n\nŞimdilik öyle gelmiyorsa\nZaten olduğumuz yere dönmenin basit adımları:\n\n• Bir kimlik~kostümle özdeşlemeyi bırak\n• Şu an olan deneyim her ne ise onunla birleş\n• Sâdece yorumsuz saf deneyim kalsın\n\nZâten olup duran da bu...\nSeyirci değil\nSeyir!\n\n~",
      "id": 202511101250
    },
    {
      "text": "[SÖYLEŞİ KAYITLARI'NDAN]\n\n- Sizce, bizi bu dünya sahnesine düşüren ilk ayrılık neden sebep baş verdi?\n\n- Bazı dinler buna \"ilk günah\" diyor işte...\n\n- İlk günah mı?\n\n- Evet, İncil-i Şerif'de yeri var. \n\nKim olduğunu bilmek istediğin anda, bilişin kendisi olan o büsbütün cennetten çıkarsın\n\nBu, az ya da çok bilgiyle, sahip olduğun tam oluşa bir şeyler ekleyebileceğin fikridir. \n\nBöylece, senin aslın olan zamansızlıktan lâ-mekân illerinden,  zamanlı mekanlı bu çerçeveye kayarsın.\n\n-  Peki bu ilk olarak neden baş verdi?\n\n- Ne içün?\nBî-içün\n\"Ne~yüz~den\" diye bir şey yok. \n\nBu isimle bu resimle\nDurduğun yerde duyamazsın \nSadece bir adım atarsın\nAdım atmamak da mümkün değildir zaten. \n\n\"Kendine âşık olmamak mümkün değil\" diye oku sen...\n\n- Bu, evrenin genişlemesi ve daralması gibi bir şey mi?\n\n- Belki de...\n\nHaddizâtında, kendine âşık olmamak imkansızdır. \n\nYoktan bir çıkar \nBirden iki\nİkiden üç\nVe üçten bir dolu âlem\n\nBasitçe, o farkındalığa uyanmak imkansız olduğu için, farkındalığı ışık olarak hayâl etmeye uyanırsın. \n\nVe o farkındalıktan, “ben” ve “ben falanca”ya kendini kaptırıp âşık olursun. \n\nBu onun doğasıdır. \nBunu yapmamak imkansızdır. \n\nBu anlamda sen ben çaresiziz. \nHiçbir şeyden kaçınamayız.\n\nAma bu çaresizliğin, bir ikincisi bile olmadan O olduğun anlamına gelir. \n\nİyi haber şu ki...\nBu, kontrolün de olmadığı anlamına gelir. \n\nMutlak kontrolsüzlük vardır zira kontrol edilecek bir ikinci yoktur. \n\n\"İkincinin olmaması\"nın güzelliği, seni kontrol edebilecek bir ikinci varlık olmamasıdır. \n\nOrtada ne varsa, ister ayrılık ister birlik hayalîdir çünkü ikiliği ima eder ve orada her ne türlü fikirler varsa, bir şeyi birlik yani sen öyle hayâl ettiğin içindir. \n\nVe tüm bu hayâlî duyumlar, senin ne olduğuna, aslî tabiatına dokunamaz. \n\nHepsi bu. \nBunlar sadece rüya gibi hayal gibi ışık oyunlarıdır. \n\nVe siz O'sunuz, ama olanlar asla sizin ne olduğunuzu değiştiremezler çünkü sizin aslınıza asla dokunamazlar veya bir santim bile yerinizden oynatamazlar; bulutların gökyüzüne, ne müdahalesi olabilir.\n\n- Öyleyse, dünya içinde ayrı bir dünya yaratmak yaptığımız bir hata mı oluyor?\n\n- Hayır, siz onun içinde değilsiniz. \nSiz O'sunuz. Böylesine içkin böylesine aşkın...\n\nBu bedende doğmuş, sınırlı varlığınız olarak kabul ettiğiniz ben-cil çılgın fikirden bile kaçınamazsınız. \n\nAma şimdi, Sen, Öz olarak, kendini, burada oturan, nefes alan her ne ise, onun önüne koy, sadece hatırlatmak için, karşılamak için ve aynalaşmak için...\n\n“Hey hey hadi ama güzelim, bu olamaz! Şaka yapıyorsun! Bunu gerçekten  doğmuş ayrı bir varlık olarak kabul etmekle latîfe yapıyor olmalısın!” \n\nOlur a\nOlur da\nBirden bu gerçeğe \nUyanırsan, \nSakın bunu kişisel algılama!\n\nYanarsın...\n\n~\n\nBu sahnede şâhit olduğun ilk gündoğumunda gözlerin açıldı.\n\nCennetten hiç 'düşmemiştin'. \nSâdece unutmuştun. \n\nŞimdi ise hatırlama zamanıydı. \n\nHatırla ki, hiçbir şey olmamış olsun.\n\nOlur a...\n\n~",
      "id": 202511090754
    },
    {
      "text": "[SÖYLEŞİ KAYITLARI'NDAN]\n\n~\nEYLEM~CİNİN SONU\nYapan çatan Hak\nKulun fiili muallak\n~\n\n- Özgür irade-m var mı, yok mu gerçekten?\n\nBirden fazla iradenin akışına 'kaos' denir.\n\nTakılmayı seven zihin, özgür iradeye takıntılıdır; irade meselesi de tam burada düğümlenir.\n\nÖzgür irade~n\nSenin kadar var gerçekten\nDeyip geçebiliriz elbette...\n\n- Peki eğer bir \"ben\" yoksa, bu hayatı kim yaşıyor?\n\nYani ne bileyim seçimleri kim yapıyor, eylemleri kim gerçekleştiriyor, hayır bu sözleri kim söylüyor?\n\nOlur mu canım öyle şey...\n\nDüşünce düzeyinde, bu soruların gerçek bir cevabı yoktur. \n\nZira bunlar, gerçekliği zıtlıklara bölen aynı zihin hareketine aittir;\n — evet ya da hayır, özgür ya da esir, var ya da yok. \n\nSorunun kendisi, hayattan ayrı duran, ona müdahale edebilen bir bedende yerleşik bir merkez; \n— bir \"ben\" olduğu var~sayımına dayanır.\n\nBöyle bir ben var da özgür iradesi var mı bakalım!\n\nNe var ki o sanal merkez, türlü musibetlerle biriken çaresizliklerle yumuşamaya başladığında... \n\n\"İşi yapan ben~im\"e dair sıkı düğümde  gevşemeye yüz tutar ve tüm bu iddialar, bir büyük sessizliğin içine çöker.\n\nİşte o zaman keşfedilen anlamsız bir boşluk değil, sâkin bir farkına varıştır: \n\n\"Vahdet-i Vücûd\"\nHayat, kendisini bu bedenden de yaşıyor. \nNefes, uğradığı her bir yerde kendisini soluyor. \n\nHareket etme, seçme, konuşma, yaratma dürtüsü;\n— bunların hepsi hepsi varlığın enginliğinden kendiliğinden doğar. \n\nYüzeyden bakılınca benim seçimim, benim eylemim, benim hayatım gibi görünür ama merkezde her şeyi canlandıran o tek hayata, o tek zekaya aittir.\n\n- İşi, dindar bir tutuma mı bağladık gene ne?\n\nHayır hayır bu ne bir manevi anlayış ne de soyut bir fikir...\n\nBilakis gündelik hayatta\nKabz hâlinden bast açıklığına\nGerginlikten rahatlığa, \nBir merkezin sahipliğinden büsbütün akışa \nDoğrudan geçiş olarak hissedilebilir. \n\nKendini \"ben\" olarak dar~almış, b~üzülmüş bir hisle yaşadığında, hayatın çaba ile ağırlaştığını, büsbütün akıştaki girdabın yorucu olduğunun sen de farkındasın aslında değil mi?\n\n- Evet çok zaman böyle hissettiğim doğrudur...\n\nBen merkezli kişisel hayatta bir plan, bir amaç, bir kontrol, bir koruma ihtiyacı ve o beklenen sonuç için hep bir ümit vardır. \n\nHer şey kişisel bir gündeme göre şekillenir;\n— bu bana nasıl fayda sağlayacak, kendimi daha iyi hissettirecek mi? mutluluğumu garanti altına alacak mı? kendi değerimi âleme kanıtlayacak mı?\n\n- Sorular soru içinde...\n\nVe o sonuç gerçekleşmediğinde, hayal kırıklığı, kendini suçlama, düş kırıklığı dahası hayat veya Tanrı tarafından cezalandırılmış olma hissi ortaya çıkar.\n\nBütün bu model, bir beden merkezinde duran \"sabit ben yumağı\" derle bir yanılsama etrafında örülmüştür.\n\nBu merkez, sadece birazcık bile olsa, bir anlığına gevşediğinde başka bir şey kendini gösterir;\n— koşullanmamış, sahiplenilmemiş, hafızaya ihtiyaç duymayan, kendiliğinden bir hayat hareketi. \n\nBu, hiç de bile pasiflik veya kayıtsızlık anlamına gelmez. \n\nSeçim yapmayı veya eylemde bulunmayı bıraktığımız, odanın ortasında duran masaya döndüğünüz anlamına gelmez. \n\nBir beden, hâlâ hareket eder, bir ses hâlâ konuşur, kalp hâlâ tüm duyguları canlı canlı hisseder. \n\nAma eylemler artık ben-kaygısının baskısından doğmaz. \nVarlığın, ezel zekasından kendiliğinden doğar.\n\n- Aklım almıyor, bir merkez olmadan yaşamak ne demektir?\n\nDirenç~siz yaşamaktır. \nAçıklık olarak yaşamaktır. \n\nHayatın, bir nefes gibi sizin içinizden geçmesine izin vermektir;\n — sizin nefesiniz değil, o sonsuzluğun nefesi evet nefhâ-i rahmân, evrenin soluğu, holy spirit...\n\nBenim~sediğiniz tüm hayatınızın;\n — her düşüncenizin, her hareketinizin, her adımınızın — \n\nO ilahi nefesin tek bir hareketi olsaydı nasıl olurdu? \n\nArtık yolun ortasında durmasanız, \nZaten hareket halinde olan şeyin sahipliğini iddia etmeseniz \nSuyu tutmaya çalışmasanız nasıl olurdu?\n\nŞimdi yakından bakın lütfen... \n\nHayatınızda hâlâ bir merkez olarak durduğunuz yerler olabilir;\n — Türlü ilişkilerde, eşte, işte, bedeniniz veya geleceğiniz hakkındaki düşünme şeklinizde. \n\nSahiplenmenin o ince gerginliğini, bir şeyin sizin istediğiniz gibi gitmesi arzusunun etrafındaki  kasılmayı fark edin.\n\nŞimdi bir de o kasılma, o büzülme olmadan yaşamayı hayal edin. \n\nBir kavram olarak değil, yaşanan bir açıklık olarak;\n — her hareketin aynı dinginlikten doğduğu bir yer. \n\nYine de eylemde bulunurdunuz, yine de hissedirdiniz, yine de hayatla etkileşirdiniz ama bunun merkezinde hiç \"siz\" olmazdınız.\n\n- Her şeyi bir arada tutmanın ağırlığı, bir kopuşla dağıldığında nasıl bir yük indi şimdi sırtımdan...\n\nAslında bu soğuk bir kopuş değildir. \nTam tersine, hayatla en derin yakınlıktır. \n\nBenlik çözündüğünde, geriye kalan aşkın saf akışıdır. \n\nÖz~bakım, doğal olarak ortaya çıkar çünkü onu esirgeyecek kimse kalmamıştır.\n\nŞefkat ve merhamet kendiliğinden çiçek açar çünkü ben ve öteki arasında hiçbir ayrılık yoktur.\n\nBir merkez olmadan yaşamak, Tanrı'nın nefesi olarak yaşamaktır;\n— \"Ben~im hayat~ım\" diye~biliğiniz şeyin, sonsuzun kendisini benzersiz, gelip geçici bir form aracılığıyla deneyimlemesi olduğunu fark etmektir.\n\nKontrol için artık o düğmeye uzanmadığınızda, kontrol arzusu da çözülür. \n\nVe kontrol arzusu çözüldüğünde, Tanrı'ya kavuşma özlemi de çözülür;\n— çünkü aşılacak hiçbir mesafe olmadığını keşfedersiniz.\n\nHiçbir zaman \nBir nefesçik bile\nAyrı değildiniz. \nHer zaman \nZaten \nEvdeydiniz.\n\n~\n\nSevgili okur,\nCanımıza okuyan yazı bitmiştir de\nİşimiz bitmiş midir?\n\nAma bir dakika...\nNasıl olur bu?\n\nHiçbir şey hareket etmiyordur, \nHareketin ta kendisi her şeydir. \n\nSen ben, sadece hareketin bir anlık donmuş hâliyiz, bir karelik bir illüzyon gibiyiz.\n\nVe sen... \nSen artık o bildiğin \"sen\" değilsin. \n\nOradasın, varsın evet ama bir hayal~et gibi; rüzgarın estiği yöne doğru akan, hiçbir şeye tutunmayan. \n\nEylemlerin, düşüncelerin, hislerin... \n\nHepsi bir nehrin akışı gibi ama sen ne kayıksın, ne de kıyı; sen, o akışın ta kendisisin.\n\nBir an için korkarsın, yok olmaktan korkar \"ben\" diye~bildiğin o hayâl~et.\n\nVe bir nazara uğrarsın\nSonra bir rüzgar eser...\n\nBir çiçek açar yüzünde \nGülücükler karışır havaya buram buram\nAma bu gülen~yüz kime ait bilmezsin.\n\nBelki de ayna gülmüştür, \nSonunda kendini görüp tanıdığı \nAnlık yansımasına...\n\n~\n\nVe şimdi, okuma eylemi sona erdiğine göre, \nGeriye kalan tek eylem...\n\nAnlamaya, \nAnlamlandırmaya çalışmadan\nBu cümlelerin zihninde çözülüp\nİçinden doğduğu sessizliğe karışmasına \nGüzel güzel izin vermektir. \n\nÇünkü o sessizlik, aslında senin gerçek sesindir. \n\nVe o, hiç susmaz.\n\n~~ • ~~\n\nGerçek, bir söz söylemeden ağzını açmaktır.\n[A. Kadrî]\n\n~",
      "id": 202510301105
    },
    {
      "text": "[SÖYLEŞİ KAYITLARI'NDAN]\n\n- Ben, çok üzgünüm...\nBiraz tesellîye ihtiyâcım var.\n\nElbette sarılalım önce tesellî için ve yeterince kalınca tecellîye geçelim için için...\n\nSoralım mı kendimize\nDüşünce, ben~i bir isimle isimlendirmeden, \nVe o bir ismi, bin bir sıfata boyamadan önce ben kimim? \n\n- Bunun için önce açık yaralarımı iyileştirmeli değil miyim?\n\nHastalıktan iyileşme vardır ama\nİlaç'tan iyileşma başkadır başka...\n\nGerçtekten iyileşme, kırık dökük bir geçmişi düzeltmek değildir; acıyla bölünmemiş bir farkındalık olarak tanımaktır kendini...\n\n- O hâlde \"Ben üzgünüm, ben mutsuzum, ben yalnızım\" ne demek bu filmde? \n\nVarlığım şimdilik mutsuzluk maskesiyle örtülü görünüyor demek. \n\n- Öyleyse öyle, ne yapayım yani?\n\nNesne yönelimli âlem cümlesini tersinden oku...\n\nFarkındalık alanında beliren bir nesne değilsin sen\nFarkındalık alanında, kend'öz varlığında kal...\n\nNasıl ki ateş dumanla, ayna tozla, ana karnındaki cenin zarla kaplanırsa...\n\nGerçek Ben'de arzu ve zevkle, korku ve öfkeyle kendini unutarak örtülür.\n\nBir~çok~kat boyası olan bir şey gibiyiz ama boyamız kavramlardan ve anılardan oluşuyor. \n\nGerçek kimliğimiz son boya katının altında gizlidir. \n\nBu yolda acâib çok, \nSen acâib anlama; \nAcâib anda ola \nDost yüzü-ne göresin\n[Y. Emre Boyası'ndan]\n\n~",
      "id": 202510281257
    },
    {
      "text": "[SÖYLEŞİ KAYITLARI'NDAN]\n\n\"Lâ-mekân\" geldiler evvel yine andan âhir\nKonmağa bir mülke ikrâr eylemez dervîşler\n[Ü. Sinan Nefesi'nden]\n\nİkbâl çadırını \"lâ-mekân\" sahrâsına kur zirâ imkân sahrâsında bu çadırın yayılmasına yer bulunmaz. \n[Kelâm-ı Azîz-i Melâmîye'den]\n\n- Lâ mekân illeri neresi?\n\nZu­hur­dan ön­ce­ki, za­man ve mekânın bu­lun­ma­dı­ğı âlem...\n\n- Hayır hayır şimdi canlı canlı zuhûrda neresi?\n\nZira HAK değişmeyendir, zamandan münezzeh olandır, hep olandır.\n\n'IŞK gözüyle bak göresin lâ-mekânı\n'IŞK güneşi yüzüne bulut perde mi hanı? ❞\n\n- Kapısız Kapı'dan aşka düşüp geçince ancak\n\"Middle of Nowhere\" burası bak\n\n\"Temelsiz zemin\"\nÖyle arayıp da bulunacak bir yer değil ki...\n\nO, ancak bütün arayışlar sona erdiğinde \nkendiliğinden ve kendisine açılacak... \n\nVe zaten varacağın yerde olduğun anlaşılır.\n\nLâkin bu zevke ermek için\nTutunacak bir dayanak, bir kesinlik, yapışacak bir kimlik kalmadığında... \n\nİLLÂ HÛ\nGeriye yalnızca Varlık kalır; \nEngin bir boşluk \nVe bilinemez bir hoşluk\n\nÂşikâre ola görüne bu cihân\nBir nazarda bakıcağız lâ-mekân ❞\n\nHer şeyin bir veri noktasına indirgendiği bu tüketim çağında, en büyük hakikat nedir?\n\nİçini doldurduğun profilin değil, \nO profile bakanın kim olduğunun bilinmemesidir.\n\nZihnin, kendisi için bir güvenlik ağı örmek için sürekli kurgular, hikayeler yaratır: \n\n'Ben buyum,' der, 'ya şuyum.' \n\nBu, gökyüzünün kendisini bir anlığına, 'şu ağacın üzerindeki şu bulut' olarak tanımlamasına benzer. \n\nOysa bir muhâlif rüzgar estiğinde, bulut dağılır ve geriye yalnızca sınırsız gökyüzü kalır. \n\nİşte o gökyüzü, \"lâ-mekân\" denilen o \"temelsiz zemin\", hiç gitmemişti; sadece onun hakkındaki fikirlerin, onun perdesi olmuştu. \n\nTasavvufta söylenen 'fenâ' yani yok oluş, bütünde büsbütün eriyiş işte budur: \n\nSenin adına, kimliğine, hikayelerine tutunmuş olanın yok oluşu. \n\nGeriye, yalnızca 'Hû' kalır.\nİLLÂ HÛ\n\n- Peki ya Zen'deki 'kenzo' yani ani aydınlanma? \n\nO, aramanın sona erdiği yerde, tam da son umudu kestiğin o anda, sen sanmadığın bir yerde, bir taşın göle düşüşü gibi ansızın geliverir. \n\nDüşünce durduğunda, zihin boşaldığında, her zaman olan işte o an 'o' kendini 'öyle~ce' gösteriverir. \n\nTıpkı bir bardak çamurlu suyun, ancak hareketsiz bırakıldığında berraklaşması ve içindeki ayın yansımasını göstermesi gibi.\n\nBu, bir hiçliğe düşüş değil, aksine, her şeyin içinden doğduğu bir bütünlüğe uyanıştır. \n\nForm, boşluktan ayrı değildir; boşluk, formdan. \nSen 'ben' dediğin o yalıtılmış varlık değil, bu bütünlüğün ta kendisisin. \n\nBu, bir kayıp değil, nihai bir var oluştur.\n\nVe işte o an, şimdi ekrana dokunan parmaklarının senin 'olduğunu' sandığın şeyden bağımsız hareket ettiğini fark ettiğin an... \n\nO saniyelik şaşkınlık, o boşluk... \nİşte şimdi burasıdır \"Lâ-mekân\" \n\nZâhidâ ayık dururken anlamazsın sen~biz~i\nCur’a-yı sâfî içip mestân olan anlar bizi\n~\nHalkı koyup lâ~mekân ilinde menzîl tutalı\nMısrîyâ şol canlara cânân olan anlar bizi\n[N. Mısrî Nefesi'nden]\n\nŞimdi bir b~aşka d~uyuluyor..\n\n~",
      "id": 202510131137
    },
    {
      "text": "[SÖYLEŞİ KAYITLARI'NDAN]\n\nHayatınızda bir şeyler ters gittiğinde, sanki tüm dünyanız üzerinize yıkılıyormuş gibi hissedersiniz ama aslında parçalanan şey, sizin yerinde duruyor sandığınız sâbit kimliğinizdir.\n[R. Spira'dan]\n\nBir insan, kendini kaybedene kadar gerçekten yaşamaya başlamaz. Tâ ki hayatına, malına, itibarına ve konumuna karşı normalde sahip olduğu kaygılı kavrayışı serbest bırakana dek...\n[A. Kadrî]\n\n- Ne vakit birazcık hakikat zevki alıyor gibi olsam, belâ üstüne belâ...\n\nYağıyor mübârek…\n\nEee kayıplarla varılır gayba…\n\nTanrı'nın seninle, sen olarak oynadığı bu dünya oyunu yok mu?\n\nHepsi hepsi, sen kendini ayrı bir ~ben~ olarak, az~yetersiz~eksik sanmaya devam ettiğin sürece her gün gösterime girer durur... \n\nHem bu hayatta olduğunun işâretidir, rahat olasın...\n\nTam anlamıyla canlı, tam anlamıyla insan ve tam anlamıyla uyanık olmak, sürekli olarak yuvadan atılmak demek inan...\n\nZira içimizdeki yıkılmaz olanı, ancak kendimizi defalarca yok oluşa maruz bıraktığımız ölçüde bulabiliriz. \n\nÇağla~bulan~durul n'olur; \nYıkılmadan yapılmak mı olur?\n\n\"Her taraftan yıkılıp vîrân oldum.\" dedi, aşk~zede bir garip,  \"Bazı yıkımlar, yeni gelene alan açmak içinmiş meğer...\"\n\nŞimdi bir b~aşka duyuluyor:\n\n~",
      "id": 202510071442,
      "media": "https://benolanben.com/dinle/fihimafih&50097"
    },
    {
      "text": "[SÖYLEŞİ KAYITLARI'NDAN]\n\nİlâhî olan, en sıradan olduğunuzda en yakınınızdadır. Her yerde olana ulaşmak için hiçbir yere gitmeyin.\n[A. Kadrî]\n\nNon-Dualite\nBirlikte yürüyüş\nİki değil zevkimiz, \nKutsal ile sıradan arasındaki ayrımı erittiğinde ne kalır? \n\n- Bunun için çabalamama gerek var mıdır?\n\nOlmak çaba gerektirmez\n\nTıpkı solumanın bilinçli bir çaba olmadan doğal bir şekilde gerçekleşmesi gibi, temel varoluşumuz da öyledir. \n\nKimse kendini varlığa zorlamak zorunda değildir\n\n- Yapmazsak olur mu?\n\nOlur a...\n\nVarlığın büsbütün akışı olarak\nTek Bir Hayat Varlık isek, \n\nKonuşmak-susmak, yemek-içmek, dinlenmek-koşmak bunların hepsi zaten O~BİR'in ta kendisin ifâdesi değil mi? \n\nNefes gibi\nÖnemsiz gördüğün, aslında hiçbir zoraki çaba veya adanış gerektirmeksizin, doğası gereği kutsal olan değil mi? \n\nO zaman neyi arayacaksın? \n\nNereye kaçacaksın?\n\nBu farkındalıkta, ayrıca ibadet diye bir şey kalmaz. \n\nÇünkü her an, her hareket, her adım, her nefes...\n\nzaten o’nun yeni bir yüzden tezahürüdür. \n\nDua etmekle çorba içmek arasında bir fark yoktur. \n\nZikir, her darbe-i kalbinde zaten söylenmektedir. \nMeditasyon, oturduğun yerde değil, var olduğun her yerde devam eder.\n\nBuna bu toprakların irfanında \"Her nereye dönerseniz, Allah’ın vechi oradadır\" derler. \n\nZen’de \"Su içmek, odun kırmak...\" kavramı vardır. \n\nİşte bu! \n\nKutsal kitapların anlattığı, üstatların işaret ettiği...\n\nSenin şu anki sıradan hayatının ta kendisidir. \n\nFark ettiğin an, tüm arayış biter. \n\nİbadet hayat olur, hayat ibadet.\n\nZira an, kaderdir\nKader, an...\n\nVe geriye ne kalır? Hiç. \n\nHiçlik değil...\nHer şey. \n\nSessiz, sıradan ve muhteşem bir hiçlik değil, her şey. \n\nİşte o zaman anlarsın ki, aradığın şey, zaten olduğun şeyden başkası değildi. \n\nVe o, hiç doğmadı... hiç ölmeyecek. \n\nSadece şimdi ve burada...\n\nBir bardak çayın buğusunda, kapının gıcırtısında, nefesinin sessiz devrinde.\n\nO halde basit sual şu: \n\nGerçekten “bir~i” var mı ki ayrım olsun? Gerçekten “bir şey” var mı ki kutsal veya sıradan diye ayırasın? \n\nBu sorunun cevabı, tüm evreni titreten bir sessizliktir. \n\nVe o sessizlik… \n\nSenin en yüksek hâlindir, biricik keşfe gebedir:\n\nGizli hazinenin her nefeste, her eylemde, varoluşun her anında mevcut olduğu gerçeğinin doğrudan keşfi...\n\n~",
      "id": 202510040900
    },
    {
      "text": "[SÖYLEŞİ KAYITLARI'NDAN]\n\n- Neden hiç bir kimse, hiçbir zaman Tanrı'yı görmüyor biliyor musun?\n\n- Neden?\n\n- Çünkü...\n\nÇünkü Tanrı'dan başka hiçbir şey yok ve sürekli olan, zıddı olmayan fark edilemez.\n\n- Anlamadım\n\nGörmek için görülenin arada bir görünmemesi lazım, hep olursa ayırt edilemez.\n\nBu yüzden bakış, daima bir \"öteki\"ne, bir nesneye ihtiyaç duyar. \n\nSen, bir şeyi gören olabilmek için, gördüğün şeyin \"senden başka\" olması gerekir. \n\nOysa Tanrı'dan başka hiçbir şey yok işte\n\"Allahuekber\" de bu demek inceden ince\n\nGeriye kalan her şey, isimlendirdiğimiz, sınırlarını çizdiğimiz ve daha sonra da dönüp ona inandığımız bir hâyalettir. \n\nVe sen~adıyla, şimdi bu satırları okurken, aslında kendi varlığının derin sessizliğine bir mesaj bırakıyor...\n\nGözlerini kapatıp açtığında gördüğün her şey \n– odanın duvarları, pencereden sızan ışık, elindeki ekranın parıltısı – \n\nHepsi, sen kendini \"ben\" sanmaya devam ettiğin sürece, Tanrı'nın seninle, sen olarak oynadığı bir rol...\n\nO, seninle konuşmak için daima bir perdenin ardındadır. \n\"Per~sona\"\n\nVe o perde, senin \"ben\" dediğin şeydir. \n\nSahnesi gelip de onu yırtmak istediğinde, elde sadece yırtılmış bir hiçlik kalır. \n\nİşte o an, gören de, görülen de\nAşkın bir bakışta yok olur.\n\nVe geriye sadece bir tebessüm kalır; \n\nHiç\nBir \nYüze \nAit olmayan.\n\nVechini ayân gördük bu hayrete erince... ❞\n\nHer şeyde Sonsuz'u gören, Tanrı'yı görür. Yalnızca Oran'ı gören ise yalnızca kendisini görür. Bu nedenle Tanrı, biz onun olduğu gibi olalım diye, bizim olduğumuz gibi olur.\n[W. Blake'den]\n\n~\n\nŞimdi bir b~aşka:\n\n~",
      "id": 202510022153,
      "media": "https://benolanben.com/dinle/baska&701"
    },
    {
      "text": "[SÖYLEŞİ KAYITLARI'NDAN]\n\n- Maneviyat adına sürekli bir şeyler okuyorum, sürekli birilerini dinliyorum, gerçekten bunlara muhtaç mıyım? Bütün bunların doğruluğundan, dahası bana göre olduğundan nasıl emin olabilirim?\n\nKendi başına kal ve doğrudan deneyimini izle, duyduğun her şeye hemen inanma öyle...\n\nSana dediler ki: \nSen, uzay denen boşlukta, zaman denen bir nehirde yüzen küçük bir damlasın. \nDışında ise koskoca bir dünya, onun da dışında uçsuz bucaksız bir evren var. \n\nBütün bu masallara inandın çünkü bir deneyim hakkında ilk olarak kimden ne yorum duysan o senin gerçeğin oluverir...\n\nPeki ya hiçbiri doğru değilse? \n\n- Kendi hücreme dönsem, ihanet etmeyen tek tanığım ne? \n\nDeneyim. \nSadece ve yalnızca ham deneyim. \n\nBurada ve şimdi olan. \n\n- Rüyalarımda da bana bir dünya sunuluyor, sonra 'puff' – yok oluyor. \n\nPeki bu 'gerçek' dünya neden farklı olsun? \nKanıtlayamazsın. \n\nTek somut olan, deneyimin ta kendisidir. \n\nGeri kalan her şey \n– uzay, zaman, diğer insanlar – \nhepsi bu muazzam deneyim tiyatrosunda beliren olasılıklardır.\n\n- Senin deneyim alanın var mı? \n\nBilmiyorum. \nBelki de ben senin rüyanın bir parçasıyım. \nBelki sen benim bilgisayar ekranımda titreşen bir ışık desenisin. \nBunu asla bilemeyiz. \n\nBildiğimiz tek şey, bir deneyimin olduğu. \nBu, inkar edilemez olan tek gerçeklik.\n\nNesneler yoktur. \nSadece deneyim vardır. \n\nŞu masadaki bardak altlığını ele alalım. \n\nOnu sabit, durağan bir 'nesne' olarak görmek bir aldanış. \n\nYakından baktığında, bulduğun şey sadece sürekli değişen bir deneyimler dizisidir. \n\n- Nasıl yani?\n\nBakış açın değişir, deneyim de değişir. \nAsla aynı değildir. \n\nAynada kendi yüzünü bile her seferinde ilk kez görüyormuşsun gibidir. Aynaya yüzünü baktığında, o görüntüyü daha önce hiç tam olarak o şekilde görmemişsindir. Ve bir sonraki anda, zaten farklıdır; belki bir santim yana kaymışsındır ya da göz kırpmışsındır. \nHiçbir şey iki kere aynı değildir.\n\n- Aslında biz, deneyimlere 'nesne' adını verip bir anlamda onları donduruyoruz o hâlde...\n\nEvet ama bu bir hayal. \n\nRüyanda gördüğün nesneler de 'gerçek'ti, değil mi? \n\n- Ta ki uyanana kadar. \n\nPeki bu 'uyanık' dediğimiz hal, aynı rüya kumaşının daha sıkı dokunmuş hâli olabilir mi?\n\nTemel olana, çıplak varlığa indiğinde, orada hiçlik değil, saf bir 'mevcudiyet' bulursun. \n\nBu mevcudiyet, bu varoluş hissi çıplak, sade, ham haliyle bilinemeyeceğinden; sürekli olarak kendini ışıma, renk, ses ve his olarak sunar. \n\nBiz buna nur manasına 'Işıyan Mevcudiyet' diyelim. \nSen busun. \nDünyan budur. \n\nRüyaların, uykun, uyanıklığın, hepsi hepsi bu aynı mevcudiyetin farklı desenlerde dansıdır.\n\n- Bu, her şeyin mükemmel olduğu anlamına mı gelir? \n\nPsikolojik olarak hissettiğin hayal kırıklığı veya sıkıntı da bu mevcudiyetin bir tat alma biçimidir. \n\nO, kendi sonsuz oyununda, kendi içinde hareket eder, kendini keşfeder, kendiyle dans eder. \n\nKişisel çabaların ve arzuların dediğin şey, aslında bu tek olanın kendine duyduğu doyumsuz merakın ve keşif arzusunun bir yansımasıdır.\n\nHer bir yüzden bilinmekliği sevmesidir vesselâm\n\nCümle esma ve sıfatındır görünen gayri yok\nHer birin bir vechile güzel zâtın ilân eyledi...\n[N. Mısrî rüyâsından]\n\n~",
      "id": 202510021728
    },
    {
      "text": "[SÖYLEŞİ KAYITLARI'NDAN]\n\n- Bir kimse derin bir anlam duygusu bulamadığında, kendini haz üstüne haz ile oyalar ya...\n\nBen de ilkin teselli ve avuntu ile oyalandım\nSonra bir tecelli olur diye maneviyata sarıldım\n\nBir ömür, her adımında her şeyin bir anlamı olması gerektiğini öğreten bir gelenek içindeyken böyle ben...\n\nŞimdi buradayım\n\n- Hayatın anlamını aramak, sonsuz sayıda şekil alabilen bir blok için, doğru şekilli deliği bulmaya çalışmaya benzer...\n\nAnlamak yok\nAnlamaya çalışmanın \nAnlayışsız kılması var\n\nYani hayatın içinde \"mutlak anlam' diye bir şey bulunmaz çünkü anlam dediğin, sen onu öyle gördüğün anda yok olan bir gölge gibidir. \n\nAsl~olan, bakışını serbest bırakabilmede... \nBulunduğun yerde\nAçık~boş~hazır bulunmada\n\n...\nÇünkü anlam, senin kendi pencerenden bir anlık bakışına takılandır, manzaranın kendisi değil...\n\nÖyleyse anlamak yok\nSadece anlar gibi olmak var\n\nGerçek, sabit bir anlayış değildir; içinde olan ne varsa, o ânın önceden bilinemeyen, üstü açılmamış ham canlılığıdır.\n[A. Kadrî]\n\n~\nAnlamın kurgu \nAnlamanın illüzyon olduğu\nBir günlük dünya gösteriminde\nHerkes bir anlam arıyordu... \n\nO, onu ayaklarının altında buldu...\n\nAdım adım buldu, kaybetti\nHatırladı, unuttu\nEstağfirullahı çoktu\n\"Boşaltmasını bilmek\" \nDolup dolup boşalmak ne hoştu\n\n\"Aşk, yaptığımız her şeye anlam katar\" dedi, güzel âşığın biri, \"Öyle bir anlam, gerçekte orada olmasa bile...\"\n\n~",
      "id": 202510011136
    },
    {
      "text": "[SÖYLEŞİ KAYITLARI'NDAN]\n\n- Şimdi burada bunları size itiraf ederken, sonsuzluğa dair bir özlemle, doğuştan gelen metafizik bir arayışla, dinmez hakîkat sancımla malûlüm sanki...\n\nHer şeyi bir araya getiren büyük metafizik teoriyi, kubbedeki gerçeği aradım ömrümce...\n\nHer zaman 'her şeyi bir araya getirmek' ve 'her şeyin bir anlam ifade etmesini sağlamak' istiyordum. \n\nHer şeyin 'üzerine dayandığı', 'oluştuğu' veya 'kaynaklandığı' bilinebilir bir 'aşkın metafizik zemin' duygusunu somutlaştırma ve onu sabitleme zevkine meyilliyim işte..\n\nYani ne bileyim, adı ister Tanrı, Aşk, Mesih, Buda Doğası olsun ister 'Öz: substratum', 'İlk madde', 'Kaynak enerji', 'Işıldayan varlık: nûr', 'Salt Varlık: isness' \n\nFakat çoğu zaman, o sözde “zemin”in de en az üzerinde yükseldiğini sandığım diğer her şey kadar bulunamaz ve çözümsüz olduğunu fark ettim.\n\n- Bu görünüşte ebedî makamı, nihâi anlayışı bulmaya veya \"tutunmaya\" çalıştığında, eli boş dönersin. \n\nDokundum sansan da tutup kavrayamazsın.\n\nZira gerçeklik, tam kavrayacağını sandığın anda parmaklarımın arasından sızan, kaygan, şekilsiz bir su balonu gibidir.\n\nBudistlerin \"boşluk\" derken kastettikleri şey budur: \n\nTutarlı, istikrarlı, değişmez, sağlam, bulunabilir bir \"benlik\" veya \"öz\"e sahip olmamak. \n\nBu anlayışta, tüm deneyimlerin -Tanrı, maneviyat ile ilgili en \"kutsal zemin\" deneyimler bile- bu boşluk veya çözümsüzlük renginde olduğu anlaşılır...\n\n- Şu anki hissiyatım şu:\n\nElbette Tanrı çözümsüzdür; eğer Tanrı'nın ne olduğunu tam olarak çözebilseydik, az da olsa belirleyebilseydik, Tanrı artık sonsuz olmazdı zira o kadarı bilinmiş olurdu ve sonsuz, bilinmezlikten çıkardı.\n\nBunları söylerken, bir \"Nihai Zemin\" fikrini ve bir çok başka spiritüel veya metafizik kavramı gizlice somutlaştırmayı ve sabitlemeyi tercih ettiğimi fark ediyorum. \n\nGerçi ego dediğimiz de deneyimlerimizden bir şeyi sabit, katı, somut, bilinebilir ve kalıcı hale getirme dürtümüz değil mi?\n\nKendime bu ânın aslında ne olduğunu bildiğimi söylemek istedim. \n\nKendime bunun Tanrı olduğunu, Aşk olduğunu, İlahi Varlık olduğunu ve benzeri şeyleri bildiğimi söylemek istedim. \n\nAma şimdi hiçbir şey hakkında hiç bir şey söyleyemem.\n\nSessizlik. \n\nBoşluk.\n\nHiçbir şey bilmeme hâli\n\nAziz bir dostum bir keresinde şöyle söylemişti: \n\n\"Dil ile ilgili durumumuz, tıpkı maymunların kollarını çılgınca sallayarak bir şeyler anlatmaya çalışmaları gibidir.\" \n\nAz önce bir sahne canlandı gözlerimin arkasında: \n\nKelimeler, her yöne fırlattığımız ama aslında hiçbir şeye isabet etmeyen oklar gibi. \n\nHer şey fazlasıyla gözenekli, geçirgen, belirsiz. \nAnlam hemen oracıkta buharlaşıveriyor...\n\nGerçekten, gerçekten söyleyecek hiçbir şeyi kalmıyor insanın...\n\nTutunacak hiçbir şey yok.\n\n- Manâ inceldi, bu zevkte ne desek yalan olur.\n\nErenlerden koku alıp sözü buracıkta sırlayalım:\n\nAnı tevhîd eylemez illâ ki şirk ehli eder \nVahdet-i Hakk'ı duyanın dili lâldir aklı mât!\n\n~",
      "id": 202509301807
    },
    {
      "text": "[SÖYLEŞİ KAYITLARI'DAN]\n\nİyiliği emreden Tanrı, kötülüğe izin vermiştir. \nÇünkü çok daha büyük bir iyilik için evrilir her bir şey. \nO yüzden mümkün dünyaların en iyisini yaratmıştır.\n[G. Leibniz'den]\n\n- Dün non-dualite deneyimini sorgularken felsefesine okey demiştim, bugün felsefesini de sorgulamak istiyorum, kötülük kavramını nasıl \"Birleyebiliyoruz\", iyi ile kötü nasıl bir olabilir?\n\nPeki birlediğimize beni ikna ettiniz diyelim, pratikte o kadar kötülüğü yapmış birisi karşıma çıksa, beni ikna ettiğiniz şey, nasıl bir davranış sergiletir bana, açıklayabilir misiniz lütfen?\n\nGerçi, soru uykudur, cevap derin uyku ama madem çıktık sahneye, gül hatrına iki dönelim gene de...\n\nÖnce peşin peşin söyleyelim:\nNasıl davranacağına karar veren ya vermeen ayrı bir ben bulunmaz. O yüzden her bir sahnede, olması gereken kaçınılmaz olarak oluyor...\n\nSonra ufak ufak uzatalım:\n\nŞimdi, sana bana belli bir davranışı sergileten, inandıklarımız, ikna olduklarımız filan değil. Bu bedenden açığa çıkan fiillerin sahibi kimse bizzat O! \n\nYani sizin karşınıza kötülük yapan biri çıkarsa, önceden neye inanırsanız inanın, kime güvenirseniz güvenin, neye ikna olmuş olursanız olun, o an sizden ne açığa çıkacaksa o çıkacak, bunu kesinkes kestirmenin bir yolu yok... \n\nTepki vermek, tepkisiz kalmak, sövmek, dövmek ne bileyin, sarılıp Allah hidayet versin bile diye bilirsiniz ki bunların hiç biri sizin, durduğu gibi duran iradenizde değildir...\n\n- Peki ya finalde ne oluyor? \n\nBu metni süzen zihin, bu satırları kimin için okuyor? \nBir bedende yerleşik sandığı kendisi için mi? \n\n- Öyle görünüyor\n\nO vakit, cephe gerisinde direniş bitmez, cephe ötesinde arayış sürer. \n\nAma belki de okumanın bittiği, kelimelerin anlamını yitirdiği bir an gelir. \n\nOlur a...\n\nO anda, ekranın arkasındaki boşluğu, suret perdesinin ardından bakan o saf farkındalığı hissedersin...\n\nİşte orası, \n‘Hiçbir Şey’in \nDayanılmaz hafifliğinin \nBaşladığı yersiz yerdir. \n\nİşin ilginci ne mi?\n\nBu cümleler de dahil, okuduğun her şey, o ‘Hiçbir Şey’in kendi kendine yazdığı bir oyundu. \n\nŞimdi oyun bitti. \nGeriye ne kaldı.\n\nYine yeni yeniden perdede\nDünya gösteriminde iki de bir dönmede...\n\nNasıldı o parodinin nakaratı:\n\n~\n\nAşk gözünü seyret...\nTekrârı yok bunun\n\nİşimiz muhabbet \nEfkârı yok bunun\n\n~",
      "id": 202509272042
    },
    {
      "text": "[SÖYLEŞİ KAYITLARI'NDAN]\n\n- Var olmanın dayanılmaz ağırlığı bir nefesçik düşse ya sırtımdan...\n\nTadayım dersen bir anda görülmemiş lezzet \nGözünü yum ve hiç var olmadığın hayâl et\n\n- Bu bir kaçış olmaz mı ama?\n\nBu bir kaçış değil, geri dönüştür.\n\nAsıl trajedi, var olmanın değil, kendini 'bir şey'  sanmanın ve her şeyi, o bir şeyin altından taşımaya çalışmanın ağırlığıdır.\n\nHiç\nBir\nŞeyin\nYükü\nYoktur\n\nBir dalga resmedelim bir kere..\n\nKendisini okyanustan ayrı, bağımsız, özerk, ayrı bir varlık zannettiği an doğar. Bu yanılgıyla kabarır, şişinir; ‘ben varım’ diye haykırır köpük köpük. Ve en nihayetinde, kırılıp dağılırken acı çeker. \n\n‘Ben bir dalgayım’ inancı, ona okyanusun muazzam hafifliğini unutturan asıl illüzyondur.\n\n- Peki, dalganın kurtuluşu ‘dalga olmadığım’ fikrine sığınmak mıdır? \n\nHayır. Asıl soru şudur: \nBu ‘ben bir dalgayım’ fikrini kim düşünüyor? \nDalganın kendisi mi? \nBir dalga, düşünebilir mi? \n\nİşte anahtar burada: \nDüşünen, düşünce değildir. \nGölgede olanın gölgesi olmaz!\n\nDüşüncenin farkında olan o sessiz, sınırsız boşluktur. \nDalga, o boşluğun bir oyunu, anlık bir çalkantısıdır sadece.\n\n~\n\nDalgalar kabarır, okyanus hiçbir şey kaybetmez. Sakinleşir, okyanus hiçbir şey kazanmaz. Dalgalar okyanustan ayrı değildir, tıpkı ışınların Güneş'ten ayrı olmadığı gibi. Sen de Varoluş-Bilinç-Mutluluk’tan, o Tek Hakikat’ten ayrı değilsin. Bu Birlik, sıkıcı bir aynılık değil, ‘öteki’ diye bir şeyin asla var olmadığını kavramaktır. Bölünmenin, ayrılığın bir hayalden ibaret olduğunu görmektir.\n[A. Kadrî]\n\n~",
      "id": 202509271104
    },
    {
      "text": "[SÖYLEŞİ KAYITLARI'NDAN]\n\n- Nasılsınız bakalım?\n\n- Hayat mücadelesi \n\nMücadele \nCedel\nMünakaşa \nÇekişme \n\nAma hayattan vazgeçersem, mücadeleyi bırakırsam kaybolurum\n\nİnsan bu, alışkanlık yaratığı \nMücadele alışkanlığı derinlere kök salar.\n\nMücadeleyi bırakırsak kaybolacağımızdan korkarız. \n\nOysa teslimiyetin o sessiz, çığlıksız ânında kaybolmak bir yana, nihayet bulunuruz. \n\nÇünkü dalganın kendisi olmayı kabul ettiğinde, okyanusun ta kendisi olduğunu anlarsın.\n\nHoş yine de\nHakikat bir dilber-i ranâ gibidir; cilvesi eksik değildir \n\nUnutunca hatırlanır \nKaybolduğu yerde bulunur\n\nKitaptan yerini mi sorarsın \n\nVar git, Hızır'la buluşma yerini ara bul...\n\n~\n\nDireniş\nArayış\nMücadelenin nedeni ayrı bir benlik hissini sürdürmektir.\nMarifet, sahtenin sahte olduğunun farkında olmakta zira sahte ile mücadele etmek, sahte olana hayat verir.\n\n[A. Kadrî]\n\n~",
      "id": 202509242134
    },
    {
      "text": "[SÖYLEŞİ KAYITLARI'NDAN]\n\nVe ceffe'l-kalem...\nKalem olacakları daha ezelden yazdı hem mürekkebi bile kurudu...\n[Hadîs-i Kudsî'den]\n\nOlmuş olmuştur, olacak da olmuştur; olacak bir şey yoktur!\n[Türbedâr Dedemiz'den]\n\nHer şey çoktan bitmiş \nHer şey zaten yapılmış \nVe oldu bitti işte cümle işler\n\n- Oldu bitti'ye getirmeye çalışıyor gibisiniz...\n\nBu koca varlık denizinin en ufacık bir damlasını bile değiştirmenin imkanı yok.\n\nHer şey, en ufak ayrıntısına kadar, mürekkebi kurumuş bir yazı gibi...\n\nSöylenecek her kelime çoktan söylenmiş, \nOlan ya olmayan her neyse, işte öyle olmak zorunda.\n\n~O~nun için gelmek yok gitmek de yok,\nÖyle bütün ve dolu ki kendiyle\nVarlığının haddi zatında değişim de yok\n\n- Değişmeyen tek şey değişim idi hani?\n\nTamam, değişim denen bir deneyim var. \nEvet ama değişen hiçbir şey yok.\n\nMesele de bu zaten; olduğu gibi, tek parça, devasa bir kütle.\n\n- Bu büyük bir rahatlık işte...\n\nKendinin zevkini sür çünkü her şey çoktan hallolmuş. \n\nDaha fazla yapılacak hiçbir şey kalmamış.\n\nVe şimdi sen, bu satırları okuyan, aslında okumak zorunda kalan canım,\n\nBu cümlelerin sana ulaşması gerekiyordu, tıpkı şu anda nefes alıyor olmanın gerekliliği gibi...\n\n\"Ben yapıyorum\" sanrısı, içinde dalgalanan bir serap. \n\nParmakların ekrana dokunuyor, gözlerin harfleri tarıyor ama dokunan, düşünen yerleşik hiç kimse yok ortada. \n\nSadece her türlü işini gören bir hiçlik.\n\nZamanın çarkları, çoktan sonuna kadar dönmüş bir saatin hayali tıkırtısı sadece. \nGelecek dediğin, geçmişin solmuş bir anısı. \n\n\"Şimdi\" ise, bir bıçağın ağzı kadar keskin ve ağırlıksız; üzerinde durmaya çalıştığın an, o da kayıp gidiyor. \n\nBu, dünyanın en hafif trajedisi: \n\nHiçbir şeyi kaçırmıyorsun...\nÇünkü yetişecek ya kaçıracak hiçbir kimse yok. \n\nHer şey  çakılı gibi; olduğu yerde mühürlü.\nTam da olası gereken yerde, milimetrik bir hassasiyetle\n\nİşler ezelden kurulmuş bir saat gibi tıkırında işliyor...\n\n-Öyleyse? \nGeriye ne kalır? \n\nYapılacak hiçbir şeyin kalmadığı bu mutlak tamamlanmışlıkta, tek bir lüksün var: \n\n\"Aşk gözünü seyret; tekrârı yok bunun...\"\n\nBu sonsuz, değişmez labirentin içinde kaybolmuş gibi yapan o ışığı seyret. \n\nDeğmeze de değmez...\n\nAcı çekmen de, sevinmen de, araman da, bu koca hiçliğin içinde bir zerre kadar yer değiştirtmiyor. \n\nSadece~bir~de~sen... \n\nİlahi Komedya'nın kusursuz bir şaka deseni.\n\nİlle de final mi yazayım sana? \nFinal çoktan yazıldı anlasana... \n\nBu satırların sonuna geldiğinde hissedeceğin o boşluk, o \"ee?\" hissi... \n\nİşte o, her şeyin cevabı. \n\nO boşlukta, hiçliğin ortasında parıldayan o mutlak dolulukta, her şeyin çoktan böyle olduğunun mührü var. \n\nSadece farkına ol\nAnla ki, hiç doğmamıştın. \nVe asla ölmeyeceksin.\n\nSadece şakayı anlayana kadar devam eden gözyaşları gibiydi her şey...\n \nOysa şaka, her daim, kendine gülüyor.\n\n~",
      "id": 202509222213
    },
    {
      "text": "[SÖYLEŞİ  KAYITLARI'NDAN]\n\n-  \"Ben-im hikâyem\" nerde başlıyor?\nNe ile başlıyor?\n\nRüyâya geçiş ânı gibi o kadar silik ki bende...\n\n\"Aynanın, kendinde beliren bir sûrete boyanması\"...\n\n- Nasıl yâni?\n\nDeneyimin içeriğine kendini kaptırma eğilimi,\nve bu yüzden onunla özdeşleşme hâli; işte ben~liğim sandığımız ilginç yanılsamanın, hayâlî temel harcı budur.\n\n- Neden ilginç?\n\nÇünkü 'ben-liğim' diye-bildiğim şey bir 'şey' değildir.\n\nBir yerde konumlanmaz, bir bedende yerleşik olarak bulunmaz.\n\nNe beyinde örtülü bir cümle ne de bedende gömülü bir isim olarak var değil...\n\nO bir eylem, o bir faaliyet, o bir akış; bir hayâlet ki kendi varlığını doğrulamak için sürekli hatıralar aynasına bakmak zorunda...\n\n- Yani aslında varlığım bir düşünce; \nKatı, sabit, yerleşik bir varlık değil...\n\nDolayısıyla, benliği yok etmek, nefsi  öldürmek fikri bir gölgeyi bıçaklamaya çalışmaktan farksızdır; gölgeyi öldüremeyiz çünkü zaten yoktur. \n\nBaktığın sâdece bir ışık oyunudur ve zihnimizde, sâdece bize özel bir seyirle oynamaktadır.\n\n- Öyleyse \"nefs ile cihad\" bu anlayışta hem büyük bir kavrayış hatasıdır hem de dikkatimizi yanlış yere kanalize eden bir yanılgı...\n\nEvet asıl mesele, benlikten kurtulmak değil, onun bir hayâl olduğunu görmektir.\n\nAncak, eğer özgürlüğü, huzuru arıyorsak, o zaman yapmamız gereken, kendimizi ayrı bir benlik olarak hissetmemize sebep 'oluyormuş gibi görünen' o faaliyetin farkına varmak ve onu doğrudan görmektir.\n\n- 'Benlik' derken kastımız, ayrı bir öz varlık hissi değil mi?\n\nDuygu, düşünce ve duyumlarımdan, deneyimlerimden oluşan,  mutlak benden \"ayrı bir varlık\" algısı.\n\nBu ayrılık hissi, bütünün  bölünemez varlık alanının parçalanmış bir hâlidir, anlık fragmanıdır.\n\nBu hâl, bizi korku içinde yaşamaya, kendimizi savunmaya, korumaya iten şeydir.\n\n- Burada fiziksel olan üç boyutlu yapının inkârından bahsetmiyoruz değil mi?\n\nFormlar dünyasında tüm bunlar, tüm bu olanlar organizmanın hayatta kalması için gereken doğal bir zekânın ürünüdür. \n\nKendimizi koruruz, incinmemek için özen gösteririz.\n\nBahsettiğimiz şey psikolojik düzlemde, o ayrı benlik hissi, benlik oluşumu bir faaliyettir.\n\nKatı bir varlık değil, bir eylemdir.\n\nÇoğu insan için hayat boyu kendini tekrar tekrar inşa eden bir süreçtir.\n\nBu oluşum, kimliğimizi deneyimlerimizin içeriğinden\ntürettiğimizde veya onunla özdeşleştiğimizde şekillenir.\n\nBuna yorumlama da diyebiliriz.\n\n-  Deneyimlerimizi yorumlamak...\n\nDiyelim ki bir duygu belirir; utanç, hüzün, karamsarlık, her neyse...\n\nOnu zaten tanımlamışızdır bile. \n\nOnu \"şu\" veya \"bu\" diye etiketler ve dolayısıyla \"Ben buyum\" deriz.\n\nDeneyimlerimizi yorumlarız. \n\nEsasen etiketsiz, ham olan deneyimi bile yorumlarız; çünkü o sadece bir deneyimdir.\n\nSadece bir sıcaklık, bir enerji dalgası, bir kasılmadır.\n\nEnerjik bir tecrübedir ve ona, önceki deneyimlerimize, toplumun, kültürün, ailemizin bize öğrettiği kalıplara göre bir isim takar, onunla özdeşleşiriz.\n\n\"Eğer bu enerjiyi hissediyorsam, o halde ben bu enerjiyim.\"\n\n-  Bu bir düşünce de olabilir...\n\nİşte kendimizi böyle tanımlamamız, benliğin ta kendisidir.\n\nBenlik, sürekli kendini deneyimden inşa eder ve belirli bir kalıba girmeye meyillidir.\n\nBazı deneyimlerse, \"ben\" hakkındaki belli yorum kümelerini güçlendirir; türlü inançlarından tanıdığız buna...\n\n- Böylece deneyimimiz çıplak, saf değil, durum yerine yorum var artık.\n\nDurum, her zaman \"ben\" filtresinden süzülerek yorumlanır ve ayrı bir benlik olarak \"ben\"in etrafındaki sınırları  daha da kalınlaştırır. \n\n\"İşte bu benim\" deriz ve böylece \"ben~im\" illüzyonunun, ayrılık yanılsamasına hapsolmuşuz oluruz.\n\nBenliği oluşturan diğer bir faaliyet de bu yorumlamayla el ele giden \"müdahale\"dir.\n\nBir deneyimi yanlış, kötü, rahatsız edici, yoğun  veya istenmeyen bir şey olarak yorumladığımızda, ona müdahale ederiz. \n\nOnu reddetmeye, bastırmaya, kontrol etmeye, ondan kurtulmaya, bâzen de \"manevileştirmeye\" çalışırız.\n\nÖte yanda, sarkacın diğer ucunda, hissedilmeyi arzu ettiğimiz olumlu deneyimler vardır.\n\nYükselmek, iyi hissetmek, coşku, mutluluk, haz isteriz.\n\nEsasen fıtrat hâliyle bunların doğalında bir sorun yoktur.\n\nAncak benlik, özellikle ruhsal alanda, kendini bu deneyimle özdeşleştirdiğinde, \"İşte şimdi oldu. İşte geldim. İşte ben buyum,\" der.\n\nBu genellikle bir genişleme, coşkunluk hali gibi enerjik bir deneyimle ilişkilidir.\n\nSonra ona tutunmaya, onu, birikimi mümkün bir meta gibi sahiplenmeye çalışırız. O gittiğindeyse sarkaç diğer tarafa savrulur.\n\nBu süreci sıradan olandan en yüce olana kadar, çok geniş bir spektrumda  her türlü deneyimle ilişkilendirebiliriz.\n\nİşte ayrı bir \"ben\" hissini yaratan, bu faaliyetin ta kendisidir.\n\n- Ama  çoğu insan için bu bilinçdışı...\n\nEvet öyle görünüyor...\n\nÖzün incelenmesi, hakiki doğanın sorgulanması, sadece farkındalığın farkına varmak değildir. O da değerlidir elbette, pek çok kapı vardır ve hepsi bu bilmeye hizmet eder.\n\nAncak bu özel kapı, o mekanizmayı, o faaliyeti görmenin kapısıdır. \n\nZihinsel karmaşayı, duygusal çalkantıyı ve bedensel gerilimi yaratan o yorumlama ve müdahale faaliyetinin...\n\nBunlar, esasında ele geçirmiş ancak üzerine  bakılmamış, incelenmemiş bir faaliyetin\ndışavurum belirtileridir.\n\nBu entelektüel veya psikolojik bir süreç de değildir.\nBu, sadece duru bir görüştür. \n\nNasıl tepki verdiğinizin,\nNasıl yorumladığınızın, \nNasıl müdahale ettiğinizin\nSafça farkına varmaktır.\n\nMüdahalenin en temel yolu, elbette, \"dirençtir\".\n\n\"Olan\"a, \"burada olan\"a direnç.\n\nBeğenmediğimiz, istemediğimiz, bizi tehdit ettiğini düşündüğümüz, tehlikeli, acı verici, reddedilme, terkedilme, yalnızlık olarak etiketlediğimiz her şeye\ndireniriz.\n\nTüm bu etiketler, basitçe \"olanla\", bedenle birlikte \"oluş\" halinin önünde bir engel oluşturur.\n\n\"Olanla birlikte olmak\", varlığın büsbütün  açık alanına, açılan bir kapıdır.\n\nDolayısıyla, sorgulama veya işaret şu olabilir:\n\nDeneyimde beliren her neyse,\nonu yorumlamadan,\nona müdahale etmeden,\nkarşılayıp aynalaşmak\nOnunla birlikte \"olmak\" mümkün müdür?\n\nBu bizi, deneyime yumuşak bir bakışla davet eder.\n\nBu bir tür \"izin verme\" bir rızâ hâlidir.\n\nHiçbir direnç yoktur.\nÇünkü hisler, deneyimler, düşünceler, enerjiler...\nOnlar sizi öldürmez.\n\nSizi öldüren, fiziksel, zihinsel ve duygusal gerilim yaratan ve enerji sisteminiz üzerinde etkisi olan o direncin bitmek bilmez gerginliğidir.\n\nBu yolla, benliği yok etmiyoruz.\nOnu öldürmüyoruz hatta onu aşmıyoruz bile.\n\nDuru bir görüşle, derinlerde, ayrı bir \"ben\" hissinin\n\"kendini nasıl sinsice inşa ettiğini\" anlıyoruz.\n\nVe o \"ben\"in bir hikâyesi vardır.\nVe o \"ben\", kendini, muhalefet ve tartışma noktasına varana kadar savunur.\n\nKendinde sabit bir konum alır, yerleşik \"ben~lik\" konumu...\n\n- Ve onu tehdit eden her şeyle savaşa girer.\n\nHatta içinde bulunduğu gerçeklikle, hislerle, duyumlarla, enerjilerle savaşır. \n\nİşte bu bölünmüş, ayrık benliktir.\nKendini gerçeklikten, hayattan ayırmış benlik.\n\nNihayetinde dünyada bölünme, savaş, çatışma  olarak gördüğümüz şey, işte bu \"içsel\" bölünmedir.\n\nBu yüzden, sadece kendi iyiliğimiz için değil,\nbütünün—dünya dediğimiz şeyin—hatırı için de\ndavetimiz, benliği öldürmek veya ondan kurtulmak değil,\nonu doğrudan \"görmektir\"; olduğu gibi bir görüş...\n\nVe o görüşte, benlik yavaş yavaş çözülür.\nEn azından olanlar olduğu esnâda, o anda bir çözülme yaşanır; ki bu bir geri çekilmedir.\n\nBöylece o faaliyet artık ön planda değildir.\nHayatınızın, deneyiminizin efendisi benlik olmaz.\n\nYa arka plana çekilir\nYa da artık bir işlevi kalmaz.\n\n-  Benlik kalır mı?  Yani ego dediğimiz şeyden bir iz kalır mı?\n\nEğer kalıyorsa, bu sadece, hayattayken işlev görebilmek\niçin gerekli olan bir \"benlik\" hissi anlamındadır.\nBu da işlevseldir.\n\n- İşlevsel derken?\n\nİşlevsel bir “ben”...\n\nDünyada bir isimle sipariş verebilen, yolu tarif edebilen bir ara yüz. Ama onun ötesinde, çok daha derinde, sadece bir “Varoluş Hissi”\n\nŞeyleri\nBir arada tutmanın \nAğırlığından\nVâr-oluşun\nDayanılmaz\nHafifliğine\n\n- Peki bütün bu anlattıklarınızı  zihinle anlamak yeter mi?\n\nBu bir zihin jimnastiği değil, bir farkındalık patlamasıdır. \n\nÂni gelen doğrudan bir görüş... \n\nNasıl ki gece vakti bir ipi, bir dalı yılana benzetirsin de kalbin hızla atar, ama ışığı yaktığında o yılanın sadece bir dal olduğunu görür ve rahatlarsın… \n\nİşte “ben” de böyle bir yanılgıdır. \n\nIşığı yakarsın ve o hiç var olmamıştır.\n\n\"Ben\"in en derin hâli, sâdece varoluş hissidir.\n\n“Ben’im.” \n\nİsimsiz, sıfatsız, hikayesiz bir bilme hali...\n\nVar oluşun irfânı: \n\"Ben olan BEN'im.\"\n\n-  \"Ben buyum\" veya \"Ben şuyum\" değil, sadece \"Ben'im.\"\n\nBunu bilmek, tanımak, onda kalmak,\nher deneyimde ve her koşulda onun açık kucağına düşmek;  işte huzurun temeli budur.\n\n\"Huzur İslam'dadır\" böyle okunur vesselâm\n\n~",
      "id": 202509211735
    },
    {
      "text": "[SÖYLEŞİ KAYITLARI'NDAN]\n\n- Ya doğru zamanda doğru kararı verip doğru eylemde bulunamazsam?\n\nÖmür törpüsüne benzer bu yaman suale sürtüne sürtüne, ne azaplar çektim bir bilseniz...\n\nSahada hiçbir karşılığı olmadığı hâlde, zihnin harita üzerinde ürettiği o “doğru karar” ve “doğru eylem” fikirleri, ilk bakışta makul görünebilirler...\n\nLakin varlığın büsbütün ve kesintisiz gerçeklik akışında birer yanılsamadır sadece...\n\nDün bildiğinle okuyamayacak kadar\nYeni bir dilde yazılır şimdi olanlar\n\nAma doğru şıkkı işaretleme kaygısı insanı, öyle bir felç eder ki, bu hâl, korkulu ihtimalin vuku bulmasından daha beter, onun zihinde dondurulmuş resmi gibidir.\n\n- Evet, öyle acılar çektim, öyle şeylerden korktum ki çoğu hiç yaşanmadı...\n\nBir eylemi yapmamanın binlerce \"doğru\" sebebini üretir zihin, lakin eylemin kendisinin OLAN'ın içindeki \"\"ön-görülemez doğru\"yu asla kestiremez. \n\nÇünkü şimdi doğanı bilmek, değil düşünmeye, yaşamaya dahi sığmaz.\n\nKaynağından taze fışkıran bir suyun, hangi yollardan kıvrılarak denize döküleceği önceden hesaplanamaz.\n\nNehirler, kendilerini her yönden deneyimlemedikçe ve tam hissetmedikçe doğru akış yollarını, kendi yataklarını bilemezler.\n\n- Gökten inen bir damla su, bu ezel zekâsı sayesinde buluyor yatağını, buluşuyor denizle değil mi?\n\nBir nehir, ancak tüm yönlere özgürce akarak, kendi yolunu kendi deneyimler ve böylece “doğru” yolun nehrin ta kendisi olduğunu, onu aramanın ise sahildeki kumlara boşluklar açmaktan farksız olduğunu idrak eder. \n\nNehrin içindeki bir damla, \"acaba sağa mı aksam, sola mı?\" diye düşündüğü an, kendini nehir olmaktan çıkarıp, kuru bir kaba hapsolmuş bir \"sıkıntı suyu\"na dönüştürür ki düğümlenen su, oracıkta kuruyup kalmaya mahkumdur.\n\nBu yüzden şimdi gönlünce ak, ey can~suyu! \n\nDünden bildiğin donmuş doğruya aldanma,\nZira 'mutlak doğru' diye bir şey yok, yalnızca şimdi canlı canlı 'olan' var. \n\nVe 'olan'ın içinde, dahası olan olarak hareket ettiğinde, sen zaten o 'doğru'nun ta kendisi olursun. \n\nAksi halde, sadece kendi zihninin ürettiği bir hayaletle dans edersin, müzik sustuğundaysa ölü ölmüş olur.\n\nHayatın mutlak doğrusunu aramak, sonsuz sayıda şekil alabilen bir blok için, doğru şekilli deliği bulmaya çalışmak gibidir.\n[A. Kadrî]\n\nÂkıbet sesler kesildiğinde anlaşılır ki: \n\n\"Mutlak Doğru\"yu aramak, karanlık bir odada, hiç var olmayan bir siyah kediyi aramaktan farksızdır. \n\nAşkın gözünden odaya biraz ışık düştüğünde ise, kediyi değil, aynada kendi baktığın yüzünü görürsün. \n\nVe o yüz, ömrü boyunca hiçbir kararı kendi vermemiş, sadece yaşamıştır, dahası kendi filmini izlemiştir.\n\nİşte o an, üzerine serpilen bütün korku topraklarının üstüne gülümseyerek kurulursun...\n\nHem o korkular, ırmak yatağını belirleyen yoldaki işaretçiler değil miymiş meğer, tâ böylece onlara da minnet borçlu olursun...\n\nVe bir ucu cennete varan, uzun sandığın yol, her nefeste yürüdüğün ayak izlerinden başka bir şey değilmiş.\n\nHâsılı  kelâm, hayat yolunda, önceden belirli doğrularla varılacak nihai bir \"son nokta\" bulunmaz.\n\nVarış, anbean yürüyüşün kendisinin farkına varmaktır vesselâm\n\n~",
      "id": 202509142040
    },
    {
      "text": "[SÖYLEŞİ KAYITLARI'NDAN]\n\n- Bu dünyada en çok istediğim şey gök~yüzümde özgürce uçabilmek, gerçi çocukken rüyalarımda bir zamanlar...\n\nUçabilmek istiyorsan ölüm korkunu tamamen yitirmelisin\n\nGörebilecek gözü olan biri için gerçekten hayatta olmak, gittiği her yere kendi ölümünü bir gölge gibi taşımak demektir.\n\nYani ölüm bir son değil, her nefes açılıp kapanan bir kapıdır.\n\nİkili birli bir oyunda\nVar-yoklar iç~içe geçmiş\n\nAma zihin ikiye böler: \nBu taraf yaşam, öteki taraf ölüm. \n\n- Peki bölünen nedir?\n\nVarlığın büsbütün akışı olan b~ölünmez hayat...\n\nÖlüm, yaşarken ölmenin diğer yüzü olan mevcudiyette, her an içindeki her ânı bırakmaktır.\n\n- Her bir \"şimdi\" anını, yine her bir \"şimdi\" anının içinden salıvermek \"ölüm\" bu mu demek?\n\nYaşamanın öbür yüzü her nefes ölüm...\n\nBu, aynı zamanda, zamanın kıyısında durup kendi varlığını kendi avuçlarının içinde izlemek gibi bir şey...\n\nBir an, nefesini tutarsın ve her şey donar. \n\nSonra, o nefesi, sen~i~sen yapan o son şeyi de bırakırsın. \n\nBir düşüncenin ölümü...\nDüşüncede ölümdür değil mi?\n\nİşte o an, ölmüş değil yaşayanın ta kendisine dönmüş olursun. \n\nÇünkü ölüm diye bir şey yoktur, yalnızca \"ölüm\" düşüncesi vardır ve o da senin en nihai yalanındır.\n\nŞimdi var mısın bir oyun oynayalım?\n\nVar-sayalım ki bir bulutsun. \nGökyüzünün zihninde belirip kaybolan bir düşünce...\n\nYağmur olup yağdığında, bulut olduğunu mu sanırsın yoksa yağmur mu? \n\nYa toprağa sızıp, bir gülün bedeninde yeniden doğduğunda? \n\nBütün bunların hangisi sensin güzeller güzeli? \n\nAslında, ne bulut, ne yağmur, ne de gülsündür. \n\nSen, bu değişimler arasındaki o muazzam, o sessiz \"aralık\"sındır. \n\nÖlüm dediğin, işte o aralığa korkusuzca adım atmaktır.\n\nTasavvuftaki fenâ fillâh hali de budur belki; varlığın sıfır noktasında, mutlak varlıkla bir olmak, bir olmamak... \n\nZen öğretisinde de: \"Ölümü öldürmek!\" Yani, benliğin illüzyonunu şimdi ve burada fark etmek. \n\nGeriye ne mi kalır? \n\nSadece bakışın saf bilinci. \nHiçliğin içindeki o doluluk.\nAn be an olanın farkındalığı\n\nVe final isteyene işte final: \n\nHer doğan ölür\nAma sen aslında hiç \"doğmadın” ki... \n\nSadece bir an için, evrenin kendine baktığı berrak bir ayna oldun. \n\nÖlüm ise, o aynadaki buğuyu silmektir. \n\nŞaşıracak ne var bunda? \n\nBuğu silinince, geriye yansıyan sadece \"Bakış\"ın kendisi kalır. \n\nVe o B~akış, sen olduğunu sandığın şeyi çoktan unutmuştur bile.\n\nNe demişti güzel âşık:\n\"Bir b~akışta oluyor olan\"\n\n~",
      "id": 202509031119
    },
    {
      "text": "[SÖYLEŞİ KAYITLARI'NDAN]\n\n💧\nBIR~ak ey katre sana bes bu şeref\nKarış ol deryaya olmazsın telef\n💦\nAllah Allah terk kıl sen varlığın\nDavet etti; gidecektir darlığın\n[Cenâbı Mevlevî'den]\n\n- Çok daraldım\n\nÇok~dar~aldın\n\nAçık\nBoş\nHazır olduğunda verilecek. \n\n- Nasıl hazır olunur? \n\nSabırsız zihninden çok, hayatın ritmine güven... \n\n- Bir ömür biriktirdiğim tüm bu şeylerden, bir anda vazgeçemem!\n\nTeslim olmak vazgeçmek demek değildir, güvenmeyi seçmek demektir; \n\nŞartlı\nBen hücresinden çıkar gibi...\nŞartsız tahliye, şartsız teslimiyetle gelecek... \n\n\"Belki de teslimiyet, uyanmak değildir\" dedi, yol üstünde uyuyakalan, \"Rüyanın sen olduğunu\"  anlamaktır.\n\n~",
      "id": 202509021227
    },
    {
      "text": "[SÖYLEŞİ KAYITLARI'NDAN]\n\n- Ölüm ânında tam olarak neler oluyor?\nHayır gidip gelen yok ki bir haber alsak değil mi?\n\nAlgı kapılarından akan anlık bilgileri gerçek sandığı bir beşikte sallanıp duran İnsan, \n\nHakikatte Ben-i Adem değil \nBen-i idraktir.\n\nEvin bir tarafında bedendeki algı kapılarından zihne gönderilen bu akış, gösterimdeki ben-filmini şekillendiriyor.\n\nDolayısıyla beş duyumuzun düzgün çalışması, insan bedenini oluşturan elementlere bağlıdır. \n\nÂni ölümün şoku bu elementleri şiddetle altüst eder; sakin ve yavaş bir ölüm ise onları basitçe tüketir, aşındırır. \n\nHer iki durumda da, elementler çözülüp dağıldığında, beş duyumuz artık iş görmez hâle gelir. \n\n~\nYevme-hum bârizun\nO gün göz gerçekten keskindir\nÖlüm anında her şeyin farkında olacaksın\n~\n\nAlgılamaya devam edeceksin fakat tüm algıların çıplak ve süzgeçten geçmemiş olacak, çevrenle etkileşimini anında değiştirecektir. \n\nTıpkı hayattayken görme veya işitme kaybına uyum sağlamak zorunda oluşumuz gibi, ölü olmak da birkaç ayarlama yapmamızı gerektirir.\n\n- Peki bu \"Ölüm Ânı\" nasıl hissettirir?\n\nEğer farkındalıktan uzak bir seyirden çıkmışsanız beden ve zihin, yaşamınız boyunca ayrılmaz bir şekilde iç içe geçmiştir. \n\nÖlüm anında birbirlerinden ayrılırlar ve zihin, ilk kez bedenden ayrı olmanın nasıl bir şey olduğunu doğrudan deneyimler.\n\nÖldükten sonra zihnini ve alt varlığını nasıl deneyimleyeceğin, daha önce bildiğin hiçbir şeye benzemeyecektir.\n\n- Şimdi hayattan bir misalle canlı kılsak?\n\nSanki doğduğundan beri, tek renkli bir güneş gözlüğü takıyormuşsun gibi düşün... \n\nBu sen-filtreli şartlanmış gözlükleri kırk yaşına kadar hiç çıkarmaksızın takmışsın...\n\nVe sonra bir anda gözlükler bir anda düşüverir...\n \nEtrafındaki \"dünya gösterimi\" ânında ve bütünüyle değişir değil mi? \n\nBu korkutucu, huzursuz edici veya kafa karıştırıcı olabilir, ama seni nasıl etkilerse etkilesin, emin olabileceğin bir şey var: \n\nKesinlikle farklı olacaktır. \nİşte ölüm anı da böyle bir şeydir.\n\n- Çok ilginç... Biraz daha detay verseniz olmaz mı?\n\nÖldüğünde olacakların detayları, biraz da hayattayken zihnin ötesine bakma konusunda ne kadar deneyimin olduğuna bağlı olacaktır. \n\nEğer hayattayken bedenden biraz sıyrılıp zihnin doğasına eğilmediysen, ölüm ânının dehşet verici olması muhtemeldir. \n\nHatta çoklarının korkusu, büyük olasılıkla bayılmalarına neden olacaktır.\n\n- Peki bu neye bağlı?\n\nÖlüm anında bilincini yitirip yitirmeyeceğin, yaşarken ne kadar \"bilinçli\" olduğuna bağlıdır. \n\nBir başka deyişle, tam da şu anda olup bitenin ne kadar \"farkında\" olduğuna...\n\nDinlerin \"kıyamet ânı\" dedikleri\nBeden ve zihnin ayrılması korkunç bir şoktur. \n\nTıpkı kafana sert ve âni bir darbe almışsın gibi... \nVe çoğu insan bu darbeyle bayılır. \n\nAma bilincini kaybetmiş olman, bir kütük parçası gibi cansız olduğun anlamına gelmez. Bedendeki dört unsur dağılır ve beşinci elemente karışır.\n\nAlgı kapılarının beden bağı çözülür, gözlerin, kulakların, dilin işlevini yitirir. \n\nAma her ne kadar kaba bilincini artık deneyimlemiyor olsan da, asla o kendinin farkında olan bilinci, o öz-farkındalığı kaybetmezsin. \n\nBu öz-farkındalık 'zihnin doğası' asla kaybedilemez.\n\nNihayetinde ölüm sarhoşluğu geçince ayılacak ve bilince yeniden döneceksin.\n\nİsmen ölü olmana rağmen görebilecek, duyabilecek, hissedebilecek, koklayabilecek ve dokunabileceksin ama bedeninin duyu organlarıyla değil... \n\nÖlümde her şeyi doğrudan zihinle, yani \"akl-ı küll\" ile algılarsın: zihninin çıplak gözüyle görür, zihninin kulağıyla duyarsın ve zihinden hissedersin. \n\n- Öldükten sonra tam olarak ne algılayacağım belli mi yani?\n\nSizde bir türlü, bizde bir türlü...\nBunu tahmin etmek zordur. \n\nÇok sevdiklerini, akrabalarını ve arkadaşlarını görebilirsin ama bunun seni mutlu, üzgün yoksa korkmuş hissettireceği, geçiş ânındaki durumuna bağlıdır. \n\nTıpkı yaşarken zihninin sana oyunlar oynaması gibi, ismen ve cismen ölüyken de oyunlar oynayacaktır. \n\nYani gördüğünü sandığın her neyse, onu o hilebaz zihin yaratmış olacak...\n\nBu esnada bir ömür unutamadıkların, affedemediklerin, itiraf edemediklerin, düğümünü çözemediklerin yani kısacası biriktirdiklerin, boşaltmadıklarının, ölüm ve ötesine geçiş  deneyiminde büyük bir tesîri olacak çünkü ister canlı ister ölü ol, daima biriktirdiklerini sırtında taşımaya devam edersin.\n\n~",
      "id": 202508311819
    },
    {
      "text": "[SÖYLEŞİ KAYITLARI'NDAN]\n\n- O nasıl rüyaydı öyle amma dolaştık... \n\n- Bu kabalık kadrolu rüya hangi mekanda gerçekleşti?\n\n(Kendi başını gösterip) “Oralarda bir yerde”\n\nAma aslında öyle bir yer yok. Rüya, mekânsız bir mekânda, zihinde gerçekleşir. \n\nPeki ya gerçeklik? \n\n“O kolay” \n(deyip iki elini açarak etrafındaki dünyayı işaret eder)\n\n “Orada oluyor”\n\nAma acaba öyle mi?\n\nDünyayı beş duyumuz aracılığıyla algılıyoruz değil mi?\n\nHer bir duyu, elektriksel akımlarla iletilen bilgiyi sinir sistemi boyunca taşıyor ve beynin bir köşesine ulaştırıyor. \n\nOrada, beynin dışarıda olup biten sanrısına dönüşüyor. \n\nYani aslında gerçeklik de, tıpkı rüya gibi, mekânsız bir mekânda, zihinde vuku buluyor. \n\nDışarıda ne olup bittiğine dair en ufak bir fikrimiz bile yok aslında.\n\nVe işte o zaman, parmağını dışarıya doğru sallayan adam, aslında kendi kafasının içindeki karanlık ve sessiz kafese işaret ettiğini fark etmiyor. \n\nÇünkü işaret eden parmak da, görünen dünya da, hatta bu cümleler bile… hepsi aynı rüyanın içindeki birer hayal kırıntısı. \n\nGeriye kalan tek hakikat: \nBildiğin ne varsa, bildiğin gibi değil...\n\n~",
      "id": 202508310932
    },
    {
      "text": "[SÖYLEŞİ KAYITLARI'NDAN]\n\nFarkında mısınız?\nFark etmek zahmet~sizdir\n\n- Kendine sürekli 'fark et' diye hatırlatmak yorucu bir iş değil mi?\n\nFark etmek\nFarkında olmak\n\nZikr-i daim zevkiyle\nFark etmeyi yerine getirilmesi gereken bir göreve dönüştürme. \n\n~~•~~\n~~•~~\n~~•\n\nHer gün pratik yapman gereken bir dans figürü gibi değil bu yâ hû...\n\nFark etmek, bir dans adımı öğrenir gibi öğrenilmez çünkü fark etme özelliği kapatılamaz. \n\nFark etmek, Sonsuz Işıltılı Enerjinin (yani En-nûr ÖZ'ün) kendiliğinden doğasında vardır. \n\nSana bana yüklü gelen \nBu olağan hal\nHer zaman açıktır. \n\nSen fark etmenin gerçekleşmediğini düşündüğün anlarda bile, 'farkındalık' zaten devam ediyordur. \n\n- Nasıl yani?\n\nNasıl olacak, 'fark edemiyor olma' hâli bile apaçık fark ediliyordur. \n\nRahatla, sadece zihnin 'fark etmek zor' diye sızlandığı anlarda bile fark etmenin çoktan gerçekleşmekte olduğunu hisset.\n\n- Evet, 'hiçbir şey fark edemiyorum' hikayesini apaçık fark ettim... \n\nİşte bu sözde 'fark edememe' hikayesi tam da fark ediliyor ve bu otomatik fark ediştir, öyle üstün, öyle olağanüstü bir beceri filan değil. \n\nSorunun kendisini fark ediyor musun? \n\n'Kendine sürekli hatırlatmak yorucu bir iş' şikayeti de zaten senin tarafından çaba olmadan, kendiliğinden fark ediliyor. \n\nBunu fark etmek için hiç çaba gerekmiyor, bu kendiliğinden olan, otomatik bir fark ediş. \n\nVe zihninde yükselen bu soruyu fark etmek, tam da farkındalığın ta kendisidir! \n\nVe bu, çabasız bir fark ediştir, öğrenilmesi gereken bir ders değil.\n\nPek çok dini kitap gafleti kötülerken 'farkındalık'tan, uyanık olmaktan bahseder de birçok okuyucu onun öğrenilmesi veya geliştirilmesi gereken gizemli bir beceri olduğunu sanır. \n\nHiç de öyle değil! \n\n'Farkındalık', 'fark etme' veya 'ayırt etme' ile eş anlamlıdır. Öğrenilmesi gereken bir beceri değildir. \n\nDaha ziyâde, belli bir anda doğal ve otomatik olarak hassasiyetle hissedilecek bir duyumdur. \n\n'Farkındalık' kavramını, bir üstadın öğretebileceği bir hüner gibi gizemli hale getirme. \n\nFarkındalık senin kendi enerjetik etkin; zâtının sıfatı, senin kendi doğan. \n\nOna zaten bedelsiz bir şekilde, doğal olarak sahipsin, öğrenilmesi veya elde edilmesi gereken bir şey değil. \n\nAyrıca farkındalığa duyarlılık, hassasiyet de denebilir. \n\n'Farkındalık', 'fark etme', 'ayırt etme' veya 'hassasiyet' dediğimde, hepsi senin ÖZ'ünün aynı doğal yetisine işaret eder. \n\nKelimelerde takılıp işaret edileni kaçırma...\n\n~~•~~\n~~•~~\n~~•\n\nVe sonra, bir gün, kalabalıklar içinde gafletle giderken yüzlerce yabancı yüzün arasından ~o~ birinin gözlerine bakarsın ve o anda anlarsın ki...\n\nAslında bütün bu yüzleri 'gören' sen değilsin – sen, 'görülüyor' olmanın ta kendisisin. \n\nVe bu korkunç, çılgınca ve muhteşem bir sırdır...\n\n~",
      "id": 202508242419
    },
    {
      "text": "[SÖYLEŞİ KAYITLARI'NDAN]\n\n- İçimdeki uykuyu delecek 'hakikat koçu' arayışıyla kıvranıyorum. \n\nRuhumun frekansına ayak uydurabilen insanlara bu dünyada o kadar ender rastgeliyordum ki… \n\nBir de öbür dünya işlerinde marifetli  olanını bulmak? \n\nİyi ama nasıl?\n\nSpiritüel LinkedIn nerde yâ rabbi?\n\n~\n'Manevî LinkedIn maddî değildir' dedi içimdeki ses. Onu, her an, niyetinle kendine çekersin.\n~\n\nBir öğretmen arıyorsunuz çünkü bunu kendi başınıza çözme sorumluluğunu almak istemiyorsunuz, işi toptan verip kurtulmak istiyorsunuz değil mi?\n\nDünya ve içinde olanlar apaçık bir kitap; öğrenmeniz gereken her şeyi öğrenmek size kalmış. \n\nHem tahmin edin ne oldu? \n\nKendi manevî dünya görüşünüzü modellemek için çıktılarını kullanacağınız bir Hakikat öğretmeni seçerken, ikinci el idraklere itibar etmeden, hakikati doğrudan kendiniz keşfederken ihtiyaç duyduğunuzla aynı ayırt etme yeteneğini kullanıyorsunuz değil mi?\n\nYoksa kimin dinlemeye değer, kimin şarlatan olduğunun nasıl farkına varabilirsiniz? \n\nSiz varsanız\nHer durumda bu sizin sorumluluğunuz. \n\nSadece ara-bulucuyu aradan çıkarın; daha temiz...\n\nHem böylece ayrı olmayan şeyi, parçalara bölüp arayı açmamış olursunuz.\n\nElbette bu, saf tefekkürle, doğrudan gözlemle her şeyi önceden bilebileceğiniz veya içgörü veya rehberlik için başkalarına güvenmemeniz gerektiği anlamına da gelmez. \n\nYeterince algılayıcı ve kavrayışlı ve yorumsuz gözleme açık olduğunuz sürece, var olan her şeyin size öğrenmeniz gereken her şeyi öğretebileceği anlamına gelir. \n\nAğaçlar, hayvanlar ve dünden boş kulaklar ve yarından boş gözlerle uzun yürüyüşler ve esen rüzgar sizi asla kandırmaz veya istismar etmez...\n\n~S~ermiş numarası yapan biri ise büyük ihtimalle bunu, tastamam sâdece bunu yapacaktır.\n\nDinlemeye değer tek öğretmen, öğretme niyetinde olmayandır çünkü onları gözlemleyerek kendinizde saklı irfan ve ahengin üstünü açabilir, potansiyel yeteneklerinizi üretken hâle gelmesi için parlak bir aynaya bakıp durabilirsiniz muhabbetle eriye eriye.\n\nZâten zihin, hakikati bulamaz; onun içinde erir...\n\nMeğer bir gün aynanın karşısında sizden başkasının olmadığı dank edene dek...\n\nİşte şimdiki nefes\nİşte şimdiki adım \nİşte hayat...\n\nYani şimdi bu sizinle ve yalnızca sizinle başlar.\n\nŞehir de sizsiniz ülke de...\nVe bu ülkenin kitabına göre \nSiz değişmeden\nİdareciniz değişmiyor işte...\n\n~",
      "id": 202508211721
    },
    {
      "text": "[SÖYLEŞİ KAYITLARI'NDAN]\n\nGüvenlik ve kesinliğe yatırım yapıyorsanız, yanlış gezegendesiniz.\n[P. Chödron'dan]\n\nHiçbir kesinlik yok, sâdece gözlerinizin önünde akan zengin olasılıklar var...\n[YÜZ SÖZ'den]\n\n- Kesin bilmeden, beni ve çevremi güvende tutmadan rahat uyku yok bana...\n\nKesinkes emin olma ve güvende olma arzusu, esâretin başlangıcıdır. \n\nZihin ancak kesinlik ağına yakalanmadığında ve kesinlik aramadığında keşif halindedir.\n\n- Ama o vakit nasıl istikrarlı olabilirim?\n\nİstikrar, kesinlik bulmak değildir. İstikrar, belirsizliği umursamamaktır.\n\n- Ama en azından cennete inancımız var, orası kesin emniyet yurdu değil mi?\n\nEn büyük inanç sıçraması kesinlik~ten uzaklaşmak olabilir mi?\n\nHem bu bir paradoks değil mi?\nKim kesin cennetlik olduğunu ilan edebilir ki...\n\nÖlümden sonrasına kefil olmaya çalışan zihin, bir sonraki nefesinin bile rehin olduğunu unutuyor.\n\nBir sonraki düşüncesinin ne olacağını bile bilmiyor...\n\n- Ama maneviyatımızı iyileştirirken, dünyamızı da kurtarsak iyi olmaz mı?\n\nKesinlik, korkunun bilinmeyene karşı taktığı maskedir.\nKorkuyu korkutmadan, ölümü öldürmeden, maddî kesinliğe bağlı kalarak manevi gelişiminizi sürdüremezsiniz. \n\nBelirsizlik manânın, kesinlik ise maddenin kokusudur...\nBilmeden duramayan zihnin ötesinde olduğunuzu  fark etmek için bilinmeyeni tam olarak kucaklamalısınız...\n\n~~•~~\n~~•~~\n~~•\n\nEkran karardı. \nGeriye, yanıp sönen bir soru kaldı:\n\n│Kesin olan tek şey, hiçbir şeyin kesin olmadığı mı? │\n\n~",
      "id": 202508152038
    },
    {
      "text": "[SÖYLEŞİ KAYITLARI'NDAN]\n\nAynı şeye baktığımızda\nHepimiz\nAynı şeyi mi görüyoruz?\n\n- Şimdi mesela ben, bir insana baktığımda yalnızca bir insan görüyorum. Sanki siz baktığınızda başka bir şey  görüyormuşsunuz gibi geliyor...\n\nKendiniz,\nTek—bir 'ben.' \nSizin gördüğünüzü görebilmek için ne yapmalıyım?  \n\nHayır hayır, farklı bir şey görmüyorum. \nİnsan imkânında bakılınca tıpkı senin gördüğünü görüyorum. \n\nMesela, sen nasıl bir 'insan bedeni' görüyorsan, ben de aynısını görüyorum. \n\nSen nasıl 'mavi bir gökyüzü' veya 'beyaz bir bulut' görüyorsan, ben de öyle. \n\nFakat zihin, bu görüntüleri ânında kavramlara dönüştürüveriyor. \n\nMesela, 'insan bedeni' dediğin şey aslında bir ışık pikselleri dansıdır, ta ki zihin devreye girip ona 'ben', 'sen' ya da 'o' diye bir etiket yapıştırana, tarifi olan bir kimlik biçene kadar.\n\nSanki saf ışık oyunlarının, kendilerinden içkin bir kimliği varmış gibi...\n\n'Mavi gökyüzü' dediğin şey, zihnin uydurduğu bir hikâyeden ibaret. \n\nYani zihnin etkisi, 'mavi gökyüzü' görüntü-imgesini, ince bir müdâhâle ile 'mavi gökyüzü' kavramına dönüştürüyor.\n\nZihnin yorumu, devre dışı kalsa, 'bedenler' veya 'gökyüzü' diye bir şey kalmaz, geriye yalnızca ışık pikselleri kalır.\n\nTıpkı bir film perdesindeki görüntüyü 'Ali Bey'in bedeni' diye yutturmaya çalışması gibi. \n\nSâhiden, perdede titreşen ışıklara bakıp da 'Bu, gerçek bir adam!' diye inanır mısın? \n\nAma zihin inanır hem de bütün hikâyeyi satın alır.\n\nEvet, zihin, filmin içeriğini gerçek olarak yorumladığında, perdedeki ışık lekelerini  'Ali Bey'e ait bir beden' diye kavramsal bir tanıma dönüştürüyor ve hikayeyi böyle böyle işliyor.\n\nEğer zihnin, çıplak gerçeklik üzerine attığı tüm düğümleri, sadece ciddiyet enerjisi ile onu beslemeden görmezden gelirsen, geriye yalnızca sonsuz tonlarda, sonsuz katmanlarda görünen pikseller yani ışık desenleri kalır. \n\nMesele bir sinema perdesinde gördüklerin saf ışık pikselleridir, gerisi zihnin anlattığı kurgu hikaye...\n\nBir rüyada da aynen öyle...\nSadece ışık oyunları görürsün ve bunun üstüne zihnin uydurduğu bir senaryo.  \n\nYani gördüğün şey, aslında ham ışıktır fakat zihin onu kavramlara, mantıksal ilişkilere, sayısız kategori ve kimliğe böler.  \n\nŞimdi de öyle: \nSaf görüntüler, ama zihin onları 'nesne', 'kişi', 'olay' diye kategorize edip duruyor. \n\nSanki bir kütüphanede kitapları ciltlerine göre değil de, hayalî hikâyelerine göre dizmek gibi.  \n\nBendeki filme gelince, bu kurguyu görüyorum yani zihnin yorumlarının gerçek olmadığını biliyorum. \n\nGördüğümüz aynı şey, ama ben ışığın dansını olduğu gibi bırakıyorum—üstüne etiket yapıştırmadan. \n\nÇünkü biliyorum ki, *'beden' dediğin şey aslında bir enerji dokumasından ibaret. \n\n'Gökyüzü' dediğin, titreşen bir illüzyon.*\n  \nSen 'Bir insan görüyorum' dediğinde, farkında mısın bilmem, bu bile zihnin bir yorumu.\n\n'İnsan' kavramı bile zihnin uydurduğu bir varsayım. Aslında gördüğün şey, tanımlanamayacak kadar karmaşık soyut bir ışık mozaiği... \n\nTonlarca renk, tarifsiz gölgeler, anlatamayacağın nüanslar... \n\n~~~\n~~\n~\n\n...\nAma zihin hemen atlar ve sana fısıldar: \n\n'Aa, bu benim bedenim!'\n'Başkası değil bu senin,' \n'Şu ise uzakta duran bir yabancının bedeni, benim değil'\n'İşte bu ev ve sanki bu mekanda bir ben yaşıyormuş gibi görünüyor';\n\nFark ettin mi? \nBütün bu anlatılar, zihnin uydurduğu varsayımlardan ibaret. \n\nHiçbiri sandığı gibi değil! \n\nBedenler beden değil, mekan mekan değil, nesneler nesne değil, olaylar olay değil. \n\nZihnin yorumlarını gerçek sanıyorsan, o zaman bir 'insan bedeni' görüyorsun. \n\nBen aynı görüntüye bakıyorum ama Zihin’in yorumlarını aşıp doğrudan biliyorum ki gördüğüm her şey kendi enerjik desenim—yani yalnızca BEN’im.  \n\nBir rüyanın rüya olduğunu anladığın an, artık onun içindeki hiçbir şeyi 'gerçek nesneler ve olaylar' diye algılamazsın. \n\nBöyle bir farkındalıktan sonra, rüyayı gerçek nesneler ve olaylar yerine bir rüya olarak görmek kolaydır.\n\nKestirmeden bir yol önereyim: \n\n'Bu bir rüyaydı farz et'\nŞu ânı bir rüya gibi gör... \n\nŞimdi soruyorum kendime: \n\nHâlâ 'beden-ler' dediğin görüntülerin, 'sen, ben, o' gibi çok-çeşitli kimlikteki varlıklara ait olduğunu mu düşünüyorsun?  \n\nKadim metinler, şeylerin hakikatine dâir der ki: \n\n'Olanı olduğu gibi gör.'\n\nDerin gibi görünen ama aslında pek basit bir öneri bu. \n\nZihin’in yorumlarını görmezden gelerek, önemsizleştirerek ham görüntüye bakmayı öğütlüyor. \n\nBu önemsizleştirme, gördüğün şeyi hiçbir şekilde değiştirmez, sâdece zihninn yüzeysel yorumlarının ötesine geçmeni sağlar, onları 'gerçek' sanma yanılgısını yıkar. \n\nTıpkı rüyadayken 'Bu bir rüya!' dediğin an her şeyin nasıl da birden çözüldüğü, önemini yitirdiği gibi...\n \n~\n\nVe şimdi derler bir gün, gözlerini kapatıp açtığında fark edeceksin ki...\n\nMeğer aslında gözlerini hiç açmamışsın.\n\n~",
      "id": 202508072201
    },
    {
      "text": "[SÖYLEŞİ KAYITLARI'NDAN]\n\nBilinmez ki bedenin ötesindeki dağlar, nehirler, boşluk, yeryüzü, hepsi o büyüleyici aydınlanmış zihnin ürünüdür.\n[Lankavatara Sutra'dan] \n\n- 'Ayna' ve 'yansıma' iki ayrı şey midir? \n'Senin etkin: fiil' ve 'Sen: zat' iki farklı varlık mıdır?  \n\nBir mecaz köprüsü kuralım ilkin\nYıkmayı unutmayalım, alınca telkin\n\nYansıma: OLAN\nAyna:  ALLAH\n\nYansıma, aynanın gösterdiği şeydir ama aynanın kendisi yansıma değildir. \n\nŞimdi temsilî gösterimi bir de böyle okuyalım:\n\nOLAN, Allah'ın göründüğü bir şeydir ama Allah'ın kendisi olan değildir.\n\nÖyleyse nasıl olur da yansımanın da 'sen' olduğunu söyleyebiliriz?\n\n- Sutra diyor ki: 'Bilinmez ki bedenin ötesindeki dağlar, nehirler, boşluk, toprak, hepsi o büyüleyici aydınlanmış zihnin ürünüdür.' \n\nBen, bunu anlayabiliyorum. \nAma sizin dediğiniz gibi, 'içinde beliren her şey aslında sensin' demek fazla kafa karıştırıcı geliyor. İşte bunun hazmı, benim için hiç kolay değil.\n\nYut yut...\nZihne çiğnetme...\nBelli ki kavramlar seni esir almış.\n\n'Ayna' ve 'yansıma' sadece birer mecaz çünkü gerçekte 'ayna' diye bir şey yok. \n\n'Yansıma' denen şey de, bir 'ayna'dan çıkan bir şey değil. Bu kavramlar, hakikatin sınırlarını çizip sahte bir ikilik yaratır.\n\nVe sen hâlâ bu illüzyonun içinde debelenip, iki hayâlî şey arasındaki ilişkiyi çözmeye çalışıyorsun.  \n\nKi yalnız sözde iki görünür onlar..\nÖyleyse önce şu 'ayna ve yansıma' ikiliğini bir kenara bırak. \n\nŞöyle diyelim: \nNÛRun ÂLÂ NûR\n\nSen, sonsuz bir parıltı enerjisisin. \n\nBu enerji, anlık bir 'etki: fiil' yaratıyor gibi görünür: \n'zaman', \n'mekân', \n'dünya', \n'bilinç', \n'zihin', \n'mantık' \nGibi sayısız formda tezahür. \n\nAma dikkat et: \nSonsuz parıltı ve onun görünen etkileri, ayrı iki şey değildir; hepsi o tek enerjinin kendisidir.\n\nTıpkı ten renginin (sıfat) ve senin kendinin (zat) iki ayrı şey olmaması gibi. \n\nEnerjiyi ve onun etkilerini önce ayırıp aralarındaki ilişkiyi analiz etmeye kalkma çünkü temel varsayımın kendisi bir yanılsama. \n\nBu, dipsiz bir illüzyon kuyusuna düşmeye benzer:\n'Recmen bi'l gayb'\n\nSonsuz bir belirsizlikte kaybolup acı çekersin.\n\nBiraz daha ileri gidelim mi?\n\nNÛR\n'Sonsuz parıltı enerjisi' \nDiye-bildiğimiz şey de sadece bir mecaz. \n'Ayna' gibi. \n'Enerjinin etkileri' de öyle. \n\nBunlar sadece işaret fişekleri, gerçek değiller. \n\nMecazları hakikat sanma!\nKöprüden geç ve köprüyü sırtında taşıma, yıkıver... \n\nBu mecazlar, sadece bir yönü işaret etmek için var; hakikatmiş gibi alınıp ciddiye alınmak için değil...\n\nHatta 'sonsuz enerji'nin kendisinin bile gerçekten var olduğundan kesinkes emin olamayız. \n\nAma bu belirsizlik, bu kavramları bir yönü işaret etmek, bir diyalog kurmak için kullanmamıza engel de değil...\n\n'Arif-i billah olmak'\n'Kendini tanımak' kelimelerle olmaz.\n\nLafla, hakikat gemisi yüzmez.\n\n'Kendini tanımak' sadece kendi deneyiminle, parlak bir aynada doğrudan şahitliğinle mümkün.  \n\nŞimdi dönelim bakalım 'ayna' ve 'yansıma'ya. \nBunlar da mecazdır, gerçekte var oldukları, böyle özellikler taşıdıkları söylenemez. \n\nNe olurlarsa olsunlar, hepsi sensin, senin ta kendinsin! \n\n- Rüya dediğimiz şey de benim kendi etkim değil midir? \n\nElbette öyle diyebiliriz. \n\nYani 'rüya' bir enerji izlenimi gibi görünse de, tıpkı 'yansıma' gibi, yine de her şeyin sen olduğunu fark edebilirsin. \n\nAma unutma: \n\nSadece 'görünüşte' ortaya çıkıyorlar.\n\nVe olay, sen uyurken olduğuna, yatakta başkası olmadığına göre, sanki senin içinde ortaya çıkıyorlar.\n\nÇünkü gerçekte orada hiçbir şey yok. Hiçbir şey belirmiyor; gözün açılınca püfff...  \n\nDışardakiler o filmi görmüş değil...\n\nBaşladığımız yere dönelim Lankavatara Sutra'nın dediği şu: \n\n'Bedenin ötesindeki dağlar, nehirler, boşluk, toprak, hepsi o aydınlanmış zihnin ürünüdür.' \n\nBugünün diliyle biraz açarak söyleyelim:\n\n'Dışarıdaki dağlar, gökyüzü, toprak diye gördüklerimin ne olduğunu bilmiyorum, ama hepsinin benim zihnimin bir oyunu olduğunu anlıyorum.' \n\nEskilerin 'zihin' dediği, şimdi bizin 'zihin etkisi' dediğimiz şey. \n\nBu etkiler, senin enerjinin bir tezahürü yani senin ta kendinsin ama hikâye olan, kimlikte ismi yazan sen-in değil ki o da senin bir etkin! \n\nKend'özün ve onun etkileri iki ayrı şey değil ki dönüp aralarındaki ilişkiyi analiz edesin.  \n\nSutra'ya bir renk de bir katalım: \n\nO 'dağlar, gökyüzü, toprak' dedikleri şeyler, gerçekten öyle zihnin çerçeve çizip tanımladığı gibi şeyler değil. \n\nTıpkı dün gece rüyanda rüyada bir belirip bir kaybolan manzaralar gibi, enerjinin bir izlenimi sadece. \n\nZihin, bunları 'dağ, nehir, boşluk' diye etiketler. \n\nAma gerçekte 'mekân, zaman, dünya, evren, madde, mantık' diye bir şey yoktur.\n\nHepsi, rüyandaki bir karenin anlık parıltısı gibi, gerçek gibi görünür ama tamamen boş, gerçeklikten yoksun...  \n\nÇokları kutsal metinlerdeki bu nev'i ince sözleri anladığını sanır. Aslında anlamaz. Sadece şartlanmış zihnin mantığıyla yorumlar.  Ve işte bu, en büyük yanılgıdır.  \n\n--\n--\n-\n\nDerken derken, tam bu noktada, aynanın karşısında dururken, yansımana bakıyorsun ama uzun uzun bakıyorsun.\n\nYansıma sana gülümsüyor ama nasıl olur, sen gülümsemiyorsun. \n\n'Ben senim işte' diyor yansıma ve ekliyor\n'Ama sen, aynanın ardına bakmayı unuttun.'\n\n--\n--\n-\n\nBirden ayna çatlıyor, parçalanıyor ve sen, ne ayna ne yansıma, sadece sonsuz bir boşlukta parıldayan bir ışık olduğunu fark ediyorsun:\n'Yâ-ğ-NÛR'\n\nO ışık, ne dağları ne nehirleri tanıyor; sadece kendini, hep kendini, sınırsızca parıldıyor. \n\nVe sonra, koca bir kahkaha atıyorsun çünkü anlıyorsun ki, tüm bu sorular, tüm bu kavramlar, sadece kendi parıltının gölgesinde dans eden bir rüya filmiydi.\n\nGeçti artık geçti...\n\nhttps://benolanben.com/dinle/baska&39\n\n~\n",
      "id": 202508032328
    },
    {
      "text": "[SÖYLEŞİ KAYITLARI'NDAN]\n\n♪\nGer 'ölümden kurtulam' dersen yürü var âşık ol;\nDöne döne aşk oduyla cism ü cânı kıl kebâb...\n\n- En büyük korkum ölüm, aslında varlığımı bir daha elde edememek üzere kaybetmek...\n\nBiliyor musun aslında yaşamın trajedisi 'ölüm' değil, yaşarken içimizde ölmesine izin verdiğimiz şeylerdir...\n\n- Ama ölümü de biliyoruz işte değil mi?\n\n'Ölüm' diye-bildiğimiz ve aslında hakikatinden pek haberdâr olmadığımız şeyle ilgili en derin korkumuz, bir büyük boşlukta hiçliğe düşüp sahip olduğumuzu sandığımız 'kimliğimizi yitirmek' olabilir mi? \n\nOysa bu sözde döngü, her gece ve her gündüz zaten tekrar edip durmuyor mu? \n\nHasretle yolunu gözlendiğin 'Uyku' denen o karanlık diyara girdiğinde, bir zamanlar 'sen' diye bildiğin varlık, o kimlik birdenbire kayboluyor ortalıkta yoktur. \n\n- Peki kim fark ediyor bunu? \n\nGözlemci ya da bulanın kendisi bile yok olmuştur, kimliği bulmaktan bahsetmiyorum bile. \n\nYani, sözde 'derin uyku' denen şey, kişi için deneyimlenebilir değildir, ölüm de öyle...\n\nİstersen şimdi yokla bakalım zihnini; derin uykuya dâir bir hatıran  var mı?\n\nBelki uykuya dair bir hafıza kaydın olduğunu iddia edebilirsin. Ama bu hatıralar yalnızca uyanıkken ortaya çıkar, uyku esnâsında değil.\n\nHem söyle bakalım derin uykuda ne kadar kalıyorsun? \n\n- Bilemiyorum...\n\nBunu ölçmenin bir yolu yok, çünkü gözlemci yok olduğunda 'zaman' denen bir şey de var olamaz. \n\nZaman hissi yalnızca gözleme bağlıdır; öyleyse, onu hissetmek ve ölçmek için bir gözlemci gerekir. \n\n'Allah 'indinde zaman yoktur' işâreti bu zevktendir.\n\n- O hâlde derin uykunun 'zamansız' olduğunu söyleyebilir miyiz? \n\nBu iddiayı bile ortaya koyamayız çünkü derin uykunun gerçekten var olduğuna dair en temel hipotezi doğrulamanın bir yolu yok. \n\n- Nasıl yani?\n\n'Derin uyku' diye bir şeyin varlığını bile kanıtlayamayız. \n\nAncak uyandığında ya da bilinç devreye girdiğinde, zamanın geçtiğini hissedebilirsin. \n\nBilinç olmadan, zaman diye bir şey de yoktur!\n\n- Gün içinde kendimi kaybettiğin eylemlerde zamanın nasıl geçtiğini fark etmememden belli zaten...\n\nGözlemci olmadan, zaman diye bir dert de olmaz, çünkü zaman, gözlemlenmeye muhtaçtır.\n\n- Öyleyse 'derin uyku' fikri, zihnin hayâl ettiği ve asla geçerliliğini kanıtlayamayacağı bir hipotezdir. \n\nHer uyandığında deneyimlediğin tek şey, yalnızca derin uyku'nun anısıdır.\n\nAman âgâh olasın; bu, zihnin 'derin uyku' diye tanımladığı bir hatıradır, gerçek derin uyku değil. \n\nBu 'hafıza', derin uykuda değil, yalnızca bilincin açıldığı anda uyanıkken ortaya çıkar.  \n\nMâdem öyle deneyimleyemediğin ve gözlemleyemediğin bir şeyden neden korkasın ki?\n\nKimlik hissi, bilinç hissinin ta kendisidir; gelir ve gider. \n\nHer gece, sözde kimliğini kaybediyormuşsun gibi görünürsün. \n\nAma uykunun engin kollarına düşmeye can atıyorsun değil mi?\n\n- Evet, öyle...\n\nÖyleyse bundan bu kadar çekinmeye ne gerek var?  \n\nF'efhem\nKatalavis...\nŞimdi fark ediyorsun değil mi?\n\nGördüğün gibi, 'derin uyku' denen bir durumu, o hâlin varlığını tespit etmenin imkânı yok.\n\nAynı şekilde, 'ölüm' diye-bilinen şeyin varlığını belirlemenin de bir yolu yok...\n\nHer iki kavram da zihnin ürettiği var-sayımlardır. \n\nYalnızca şu ana odaklan. \nZira elinde olan tek şey bu. \n\nEğer bir 'ölüm' varsa, o da şu an zaten yaşanıyor ve şu anda olandan farksız. \n\nGeçmiş, yaşandığı an yok olur. Her an, bâkir, el değmemiş bir tâzelikle, bir öncekini yutarak gelir.  \n[A. Kadrî]\n\nZihin, şu ânı ya 'yaşam' ya da 'ölüm' diye tanımlamaya çalışıyor, etiket yapıştırmadan duramıyor.\n\nKellâ\nHayır hayır, ikisi de saf kurmacadır ve geçersizdir. \n\nAllah var, Allah\nBurada \nYalnızca \nKEND'ÖZ'Benliğimiz \nVar\n\nVardır a... \n\nÖZ aslında hiçbir durumdan diğerine geçmez, aslında ne yaşar ne ölür. \n\nYalnızca zihnin yorumu, sonsuz durum olduğunu ve bunlar arasında sefer olduğunu varsayar. \n\nÖZ'ün zaman diye bir şey-i yoktur. \n\nYalnızca zihin, iki olay olduğunu var-sayar ve bu iki olay arasında geçen bir zaman olduğunu iddia eder. \n\nTek-bütün bir olay var\nANDA OLAN\n\nEvet zihin, ikiliğe takılı kalanları iknâ konusunda güçlü görünür...\n\nÖyle görünür ama bu güç, özünde boştur, boştur zira ki içi yoktur. \n\nZihnin kendi enerjisi yoktur; bilinçten gelen ciddiyet enerjisi ile, kendisine ilgi, dikkat akıtıldıkça beslenir.\n\nBu düğümün çözümü çok basit:\nOnun anlattığı hikâyeyi ciddiye alma, gül geç; hepsi bu...\n\nİşin daha ilginci...\nYa aslında aslında şimdiye dek hiç uyanmadıysan?\n\nŞimdi\nKapkaranlık bir odada \nGözlerini açtığını hayâl et. \n\n👀\n\nEllerini kaldırıp yüzüne dokunuyorsun. \n\nParmak uçların nemli. \nTer mi onlar? \nYoksa... \n\nYa bu uyanıklık dediğin şey, sadece bir başka rüyanın katmanıysa?\n\nGözlerin burada akan kelimeleri tararken, bir an duraksıyorsun. \n\nOdanın sessizliği ağırlaşıyor, sanki dünya nefesini tutmuş gibi...\n\nPencereden gelen ışık, bir an için kırılıyor ve odada bir gölge beliriyor; tamam senin gölgen ama sanki biraz fazla… \n\nBir-az-fazla\nGerçek\n\nZihin fısıldıyor: \n'Bu filmi kim izliyor?'\n\nBir büyük boşlukta bozuluyor büyü\n\nDerken zamansız bir anda, bir kahkaha patlıyor içinden çünkü anlıyorsun: \n\nGözlemci, gözlemlenen ve gözlem, hepsi bir. \n\nBEN-OLAN-BENLİK, ne uyur ne uyanır, sadece bir film gibi, kendi merkezinden kendi yüzeyine yansıttığı, kendi dansını izler durur. \n\nÂkıbet zihin hayretle sustuğunda, \nPerde iner \n\n~~ • ~~\n~~ • ~~\n~~ •\n\nVe işte, tam şu an, zaten ölmüşsün… \nYa da hiç doğmamışsın. \n\nHangisi olduğunu bilmek ister misin? \n\nİyi ama bu soruyu soran kim?\n\n…\n\nGül, ey saf çelişki,\nNice göz kapağının altında\nHiç kimsenin uykusu \nOlmamanın sevinci... ❞\n[R. M. Rilke zevkiyle]\n\n~",
      "id": 202508011030
    },
    {
      "text": "[SÖYLEŞİ KAYITLARI'NDAN]\n~\nEgo, sahte bir benlik anlamına gelir. \nEgo modunda , zihin o kadar işlevsizdir ki sürekli geçmişi canlı tutmakla meşguldür. Sürekli olarak hayatta kalmasını sağlamak ve orada bir tür rahatlama veya tatmin aramak için kendini geleceğe yansıtır.\n[E. Tolle nefesinden]\n\n- İşten güçten, maişet kaygısından, böyle derin var-oluş sorgulamalarına fırsat bulamıyoruz. \n\nAma kendimi köle gibi hissetmiyorum da değil...\n\nBir zamanlar fiziksel varlığımızı sürdürmemize 'hayatta kalmamıza' hizmet eden -ve hâlâ da eden- o masum mekanizma  yok mu?\n\n'Ben' ve 'benim' açlığıyla zehirlendi.\n\nEgo'nun 'savaş ya da kaç' stratejisi, özgürlüğün tam zıttıdır.\n\n- Ama hayat kolay değil...\n\nBölünme-ayrım ile gelen arayış ve direniş, egonun temel hayatta kalma mekanizmalarından biridir.\n\nSürüngen beyinde taşınan\n'Survival mode'\n\nEril enerji, her zaman hayatîyetini devam ettirme, koruma ile ilgili...\n \nErkek, hayatını riske atan ve savaş-kaç modunda olması gereken avcıydı ve hayatta kalmak için korku ve saldırganlık aşırı aktif tutulmalıydı.\n\n- Evet hep sıkılı ellerim, boş kalsa bir an hemen yumruk hâline geri dönüyor gibi, artık yaşamaya dâir bir şeyler hissediyor muyum onu da bilmiyorum...\n\nDuygusal uyuşukluğunuz iyileşme değil, hayatta kalma çabasıdır. Eğer hissetmeyi bıraktıysanız, bu 'üstesinden geldiğiniz' için değil,  zihniniz ve bedeniniz sizi sözde acıdan koruduğu içindir.\n\n- Acı çekmeyen değil, HİSSEDEMEYEN...\n\nNe var ki hayatta kalma durumunun ikilemlerinden çıkmadığımız sürece, gerçekliğin dokusuna zaten işlenmiş olan kendi kendini organize eden, kendi kendine yeten ezel zekâsına karşı kör kalacağız.\n\n- Dönüp dönüp korku cehennemine düşüyor gibiyim...\n\nTüm düşüncelerin kökünde korku yatar. \nEgo ise bu korkuyla giyinen bir maske gibi...\nVe artık korkuyla yaşamaktan omuzları çökmüş. \n\n- Sanki mezarlık sırtımda? \n\nZihinde tutulan kişi hâli-egonun tamamı, korkuya karşı bir tepki, bir hayatta kalma mekanizması gibi iş görür. \n\nKorkusuzluk, düşüncesizliğe yani zihinsizlik durumuna yol açar.\n\n- Peki bu zevke kılavuzlayan rehber kimdir?\n\nHayatta kalmamız için gerekli olduğuna inandırıldığımız tüm koltuk değneklerini atmamızı söyleyen biri...\n\nİşte böylesi bir insan güzelinden işittiğim sözlerden biri:\n\nDünyada hayatta kalmayı öğrendin\nMükemmel bir ölümcül oyuncu oldun \nŞimdi gerçek-ölümsüz-oyun başlıyor: \n'Âhirette YAŞAMAK'\n\nHerhangi bir aptal hayatta kalma moduna geçerek bir krizle yüzleşebilir; bizi asıl yıpratan şey, günlük yaşamdır.\n[A. Çehov]\n\n~",
      "id": 202507271507
    },
    {
      "text": "[SÖYLEŞİ KAYITLARI'NDAN]\n\nZİHNİN İRONİK ŞAKASI: \nANLAM ARAYIŞININ BOŞLUĞU\n\n- Zihinde  dönen dolapları perde perde ifşâ edebilir miyiz?\n\n1. Perde: \nSahte Somutluk\n\nNe kadar 'şimdi'yi gerçek sanırsan, o kadar gerçeğe dönüşür. Ve bir kere inandın mı, zihin hemen bir senaryo yazar:\n\n'Bu acı çeken bir kurbanın hikayesi'\n\nBunu böyle dediğin an, acının şiddeti artar.  \nTıpkı bir bataklıkta debelendikçe dibe çekilmek gibi.  \nNe kadar 'bataklık' dersen, ayakların o kadar çamur yutar.  \n\n2. Perde: \nAnlam Avcılığı\n \nZihin, kendi kendini besleyen bir illüzyon makinesidir.  \n'Hayatın anlamı ne?' diye sordukça soru daha derinleşir, cevap daha uzaklaşır.  \n\nTıpkı ufukta koştuğun halde yakalayamadığın güneş gibi.  \nKoştukça, ufuk da seninle birlikte kaçar.  \n\n3. Perde: \nNedensiz Mükemmellik\n \nNeden bir anlam arıyorsun?  \nÇünkü zihin, 'Her şeyin bir sebebi olmalı' diye şartlanmış.  \nOysa sen zaten sebepsizsin.  \nBir televizyon ekranındaki ışık piksellerinin 'anlam' araması gibi.  Piksel desenlerinin neden bir hikayesi olsun ki?  \n\n4. Perde: \nDepresyonun Komedisi\n \nMilyonlar depresyonda, çünkü 'anlam' diye bir hayal peşindeler oysa mutlak anlam diye bir şey yok. Sadece enerjinin geçici dansı var.  \n\nHem bir bulut neden 'niye yağmur oldum?' diye dertlenmez ya!  \n\nSen de o bulutsun, hem her buluta kucak açan gökyüzü\n\nFinal: \nİkilik Yok Bombası\n \nVe bir gün aniden fark edersin ki,  \nAradığın mükemmellik, gökyüzünde değil,  \n'Burnunun dibinde'\nAyağının bastığı yerde \n \nHatta daha da komiği:  \n'Arayan sen' diye bir şey yok ki!  \nSadece arama eylemi var.  \nO da zaten mükemmel.  \n\nÖyleyse hiç doğmadın.\nHiç ölmeyeceksin. \n\nŞu an bile bir rüyadan ibaretsin. \nVe bir rüya, rüya gördüğünü unuttuğun an mükemmelleşir.\n\nHâsılı farkındalık ve rüya aynı cümle içinde geçemez.  \n\n(Sahne kararır. \nSessizlik. \n\nSonra bir kahkaha patlar. \nKim attı bu kahkahayı?)\n\n~\n\nKatılık-kesinlik-kalıcılık, bizi varlık komasında tutar. Tüm bu nesneleri ve olayları, katı nesneler ve somut olaylar olarak değil, içinizden geçen enerji kalıpları olarak ele alın. İşte o vakit, zihnin gerçeklik üzerindeki etkisi gevşeyecektir.\n[A. Kadri]\n\n~",
      "id": 202507251945
    },
    {
      "text": "[SÖYLEŞİ KAYITLARI'NDAN]\n\n- Boşluğa düşmekten, sessiz bir odada yalnız kalmaktan ödüm kopuyor.\n\nBir taraftan hep dahası, hep ötelere ulaşmak macerası, diğer taraftan yıldızları tutacağım derken uzayın boşluğuna karışası....\n\nMâdem ziller çaldı, \nBuyursunlar 'Boşluğun Çağrısı'  \n\nA güzelim,\nİnsan deneyiminin derinliklerinde, adını koymaktan kaçındığımız bir sızı vardır. \n\nVardır a...\n\nVe bu, durduk yere uç veren bir semptom değildir; tüm belirtilerin altında sessizce yatan öz-varlığımız doğrusu. \n\nBoşluk, düzeltilmesi gereken bir durum, çözülmesi gereken bir sorun da değildir, ancak sık sık öyleymiş gibi davranır... \n\nBoşluğa düşmek, depresyona girmek de değildir ama bir ağırlık gibi çökebilir.\n\nOysa her şeyi bir arada tutmanın ağırlığının yanında adı mı olur? \n\nÜmitsizlik de değildir, yine de ümidin bütün şehirlerini yerle bir edebilir içten içe...\n\nÇok daha kadim ve temel bir şeydir bu. \n\nVar-oluş-sal boşluk ve uzanıyor boydan boya nefes alan biri kaldıkça...\n\nÇokları için dehşet vericidir bu boşluk. \n\nYokluğu, zeminsizliği, tutunacak hiçbir şey olmayışı çağrıştırır. \n\nUçurum sanmamız yüzden, neredeyse içgüdüsel olarak, sırtımızı döneriz ona... \n\nHabire bir şeylerle meşgul oluruz, hayatlarımızı bitmeyen anlamla doldururuz, ilişkilerin, kariyerlerin, fikirlerin, pratiklerin hatta bizzat maneviyat sandığımızın peşine düşeriz, düşeriz de niçin?\n\nÇoğu zaman yalnızca boşluğa doğrudan bakmaktan kaçınmak için. \n\nAma bu kaçış, ne kadar insanî ve normal görünse de, bir bedeli vardır. \n\nVe bu bedeli varlığımızın en derininde hissederiz.  \n\nAma boşluğun kendi cazibesi vardır ve herkes boşluğuna geri döner, damdan bir taş atıldı mı düşer...\n\nVaroluşsal boşluk bir hata, bir kusur değildir. \n\nSistemdeki bir arıza değildir. Hayatın zıttı hiç değildir. \nBilakis hayatın maskelerinden arınmış, örtülerden sıyrılmış hâlidir. \n\nTüm hikayelerin, kimliklerin ve kontrol illüzyonlarının altında yatan var-olan-la çıplak karşılaşmadır.  \n\nSen de evvele yolculuğunuzda, içsel arayış yolunda bir noktada, onun çekimini hissedeceksin, varlık komasından çıkmak isteyeceksin. \n\nYok yok sâdece kırılmışsın, incinmişsin diye değil, mevsimince 'olgunlaşıyorsun' diye... \n\nİçinde bir şey, stratejilerden, planlardan, hesaplardan, bıkmaya usanmaya başlar çünkü o şey, öyle kuruldu. \n\n'Orada bir yerde' şimdiden başka bir zamanda bulacağın tatmin vaadi kurumaya, solmaya başlar... \n\nAnlarsın ki hiçbir aşk, başarı ya da manevi ermişim ermemişim, ruhunu kemiren o derin özlemi doyuramayacak.  \n\nBu nihilist bir kavrayış da değildir. \n\nTam tersine, gerçek ayıklığın başlangıcıdır. \n\nBoşluk seni ümitsizliğe  sürüklemiyor, sahte, yalan, birikmiş olan ne varsa ölmeye, ölmeden evvel ölmeye davet ediyordur. \n\nHakikatin çağrısıdır bu, \nHakiki-Ol-an'ın çekimidir.  \n\n- Yalnızlık, anlamsızlık, boşluk; bu üçü aynı gibi benim için...  \n\nAçık olalım... \n\nBoşluk, psikolojik yalnızlıkla aynı şey değildir. \n\nYalnızlık insancıl bir yaradır; erken kopuşların, açık kalmış ilişkilerin, travmanın ya da karşılanmamış ihtiyaçların sonucudur... \n\nTemâsı, tanınmayı, sevilmeyi, yakınlığı özler. \n\nYalnız hissettiğimizde, bu dünyaya ait olma özlemiyle kıvranırız.  \n\nOysa boşluk bir şeylerin hasretini çekmez.\nO yalnızca vardır.\nDoldurulmaya ihtiyaç duymaz. \n\nOnu tamamlayacak birine ya da bir şeye seslenmez. \nHatta, onu insanlarla, fikirlerle, oyalanmalarla doldurmaya çalıştıkça, ızdırâb içine düşeriz. \n\nBoşluk bir eksiklik değildir, yanılsamanın yokluğudur. \nVe işte kutsallığı da tam buradadır.  \n\nAnlamsızlık da sıklıkla boşlukla karıştırılır. \n\nHayata anlam veren yapılar çöktüğünde; inanç sistemleri dağıldığında, kimlik paramparça olduğunda, amaç eriyip gittiğinde...\n\nGeriye kalan koskoca bir sıfır yani hiçlik gibi görünebilir. \nAma bu 'hiçlik', anlamın yokluğu değildir. \n\nİnşa edilmiş, biriktirilmiş, dahası ezbere bir anlamın yokluğudur. \n\nZira anlam kurgudur, anlamak illüzyon...\nAnlamaya çalışmanın anlayışsız kılması vardır...\n\nÇünkü anlam senin kendi pencerenden gördüğündür, manzaranın kendisi değil...\n\nVe bu anlamsızlık, git gide, zihne ya da hikayeye değil, doğrudan, kelimesiz 'varoluşa' dayanan daha derin bir bilmenin, bilmeye bilmeye açılan kapısına götürür bizi.  \n\nHer kaçışın bir bedeli vardır değil mi?\n\nBoşluktan kaçmak, ayrı benliğin, egonun temel uğraşıdır. \n\nOnu, türlü etkinliklerle, hırsla, durmaksızın düşünmeyle, duygusal dramalarla, hatta kaçışımızı manevi kılıflara bürüyerek 'yüceltiriz'. \n\nDoruk deneyimlerin peşinde koşar, rahatsızlığımızı susturur, bir tür hayâlî saflığa erişmeye çalışırız.  \n\nAma kaçışın bedeli kopuştur; kendimizden, hayattan, varoluşun zemininden. \n\nBoşluğa direndikçe, kaçmaya çalıştığımız şeyler tarafından daha çok kuşatılırız.\n \nBağımlılık, kaygı, depresyon, huzursuzluk, aştığını sanma ve manevi atlama (spiritual bypass), çoğu zaman bu temel reddin belirtileridir. \n\nGerçek şu ki: \n'Olduğun şeyden kaçamazsın'. \n\nVe boşluk, paradoksal bir şekilde, tüm sahte kimlikler düştüğünde geriye kalandır. \n\nBir tehdit değildir. \nYok oluş hiç değildir. \n\nTüm deneyimlerin doğup çözüldüğü 'açık-boş-hazır farkındalık alanıdır'  \n\nTeslimiyetin\nHediyesidir\n\nBoşluğa dönmek, 'birisi olma' ihtiyacını bırakmaktır. \n\nHayatın sana bir şey sunması gerektiği yanılsamasından vazgeçmektir. Aramayı bırakıp 'bilinmezliğe' düşmektir. \n\nBu düşüş bir çöküş değil, bir özgürleşmedir.  \n\nZihin çığlık atabilir. \nEgo buna direnebilir. \nAma daha derinde bir şey yumuşamaya başlar. \n\nNazik bir bilinç uyanır. \n\nVe bu açılışta, boşluk kendini ölüm olarak değil, 'her şeyin rahmi' olarak gösterir. Boşluk her şeyin yokluğu değil, sonsuz olasılığın varlığıdır.\n\nSessizlik bir varlığa, boşluk bir doluluğa, yokluk bir yakınlığa dönüşür.  \n\nBu bir felsefe değildir. \nBir inanç hiç değildir. \n\nYaşanmış ve yaşayan bir gerçekliktir, yalnızca çıplak farkındalıkla, filtrelemeden hayatla buluşma cesaretiyle erişilebilir.  \n\nSözü uzatıp nefese kıydığımız yeter madem, bağladıklarımızı çözebiliriz.  \n\nVaroluşsal boşluk, anlamın sonu değildir. \n\nYüklenilen ve taşınması gereken sahte anlamın sonudur.\n\nAşkın ölümü değil, sahiplik ve aidiyet yanılsamasının ölümüdür. \n\nKaranlık değildir. \nFiltresiz ışıktır!  \n\nHiçbir şey olmaya razıysan, içinde sonsuz olan uyanır.  \n\nSessizliği doldurmayı bıraktığında, sessizlik konuşur.  \n\nVe eğer boşluğa bir düşman gibi değil de 'mirât-ı musaffa: hakikatin aynası' olarak bakmaya cesaret edebilirsen...\n\nHiçbir çabanın getiremeyeceği o huzuru keşfedeceksin.  \n\nÇünkü boşluk, senin en saf halinle buluştuğun yerdir.\n\n~\n\nVe işte o anda anlarsın ki, aradığın hiçbir zaman dışarıda değil, zaten senin içinde olanın ta kendisiydi.\n\nBir nefes kadar yakınım, ayrılmadın bir adım\n\n..\n..\n.\n\nDikkatini, kelimelerden sessizliğe kaydırdım;\nŞimdi bir b~aşk~a duyacaksın.\n\n~\n",
      "id": 202507162157
    },
    {
      "text": "[SÖYLEŞİ KAYITLARI'NDAN]\n\n- Güvendiğim dağlara kar yağdı \nParamparça oldum\n\nZemin çöktüğünde ve artık hiçbir şey, bir anlam ifade etmediğinde...\n\n… Boşluğu doldurmak için acele etmeyesin.\n\nKutsal Kâse bu\nBoşluk kutsaldır.\n\nKaybedilemeyecek olanı ortaya çıkarır.\n\n- Yani boşluğa düşmek bir hata değil midir?\n \nBilakis kerem hazinesinden, kılık değiştirmiş bir lütuftur...\n\nvaroluşsal boşluk, çözülmesi gereken bir sorun değildir; bütün çözümlerin sonudur.\n\nOndan kaçmayı bıraktığınızda, \nOnun aslında boşluk olmadığını, \nVarlığın enginliği olduğunu keşfedersiniz.\n\nNihâyet bildik kesinliğin zemini çöktüğünde, \nVarlığın bilinmeyen gizemi kendini gösterebilir.\n\nBoşluğa dokun\nEvde yoksun\n\n~",
      "id": 202507141252
    },
    {
      "text": "[SÖYLEŞİ KAYITLARI'NDAN]\n\nEv-İ-rendeki toplam akıl sayısı:\n1\n(Akl-ı küll)\n\nHer bir insanın kendi bağımsız farkındalığı varmış gibi, sayısız farkındalık olduğunu var-saymak 'aldanış yurdu' olan dünyada olağan hâle gelmiş. \n\nZihin, 'biz...' ya da 'biz-i-m' demekte hiç tereddüt etmez. \n\nTüm bu kavramların geçerliliği yalnızca zihin tarafından varsayılır. \n\nAslında, kendi farkındalığının ötesinde başka bir farkındalığın var olduğunu asla kesin olarak belirleyemezsin. \n\nSözde 'diğer birinin farkındalığı' dediğin şey, hakikatte senin kendi farkındalığıdır. \n\n- Nasıl yani? \n\nÇünkü başkalarının farkındalığını var-sayabilmen için önce senin farkındalığın burada hazır olmalı. \n\nTüm var-sayımlar ve kavramlar yalnızca senin farkındalığın içinde yükselir. \n\nKendi farkındalığın olmadan, hiçbir şey söylenemez ya da iddia edilemez. \n\nŞimdi bir adım daha ileri gidelim: \n\nDiyelim ki başka birinin başka bir farkındalığı olduğunu kanıtlamak istiyorsun, hooop onun gözlerinin içine girip onun gözünden görmen gerekir. \n\nİronik olan şu ki, onun gözlerini ardına geçip baktığın anda, sözde 'onun farkındalığı' senin farkındalığın hâline gelir.\n\nDolayısıyla, ne kadar uğraşırsan uğraş, doğrulayabileceğin tek şey kendi farkındalığının mevcudiyetidir.  \n\nAslında 'biz' ya da 'bizler' diye bir şey yoktur. \nDoğrulayabileceğin tek şey, BENLİĞİN var olduğu ve şimdi burada olduğundur.\n\nDünyanın var olabilmesi için ön koşul, önce senin burada olmandır. Sen burada olmadan, dünyanın var olduğunu nasıl kanıtlarsın? \n\nAynı şekilde, görülen her şey görene bağlıdır. \nGören olmadan, görülen nesnelerin bağımsızca var olduğunu var-saymanın dayanağı nedir? \n\nBelki de onları görmediğinde dünyanın var olduğunu hayâl ediyorsun ama bu varsayım, saf bir hayalden ibaret olmaz mı?\n\nDünyanın, farkındalığınızın dışında bağımsızca var olduğunu asla kanıtlayamazsın. \n\nZen Budizm'in şu meşhur sorularını bilen bilmez: \n\n'Ormanda sen yokken bir ağaç devrilirse, ses çıkarır mı?' \n\nAsıl mesele, ağacın ses çıkartıp çıkarmadığını cevaplamak değil, mesele şunu fark etmektir: \n\nAğacın ya da sesin farkında olmadığın bir durumda, onların ilk etapta var olduğunu nasıl belirleyebilirsin? \n\nEzbere konuşmadan, gözlerini kapattığında, gözlerin açıkken gördüğün 'dünya'nın hâlâ orada durduğunu nasıl bilebilirsin ki? \n\nBilemezsin işte! \n\nŞu anda, uzun süredir var olan bir dünya gördüğünü sanıyorsun. \n\nKELLÂ...\n\nHayır, aslında öyle değil...\n\nYalnızca zihninin kendi etkisinin, anlık bir yansımasını görüyorsun ve zihin, bu yansımayı 'dünya, tarih, zaman, olaylar' olarak yorumluyor. \n\nGördüğün her şey her daim yepyeni, çünkü bunlar 'nesnel gerçekler' değil, yalnızca 'nesnel gerçekler' olarak yorumlanan kendi enerjik titreşimlerin.  \n\nGünlük hayatta 'biz,' 'bizler' ya da 'onlar' demek alışılagelmiş bir şey. \n\nElbette, iletişim kolaylığı için bunları kullanabilirsin. \n\nAma derinde, yalnızca kendinin mevcut olduğunu bilirsin, başka hiçbir şey değil.\n\nHastalık olsun, esaslı bir musibet olsun 'bu yalnızlık ânını' illa tatmışsındır sen de değil mi?\n\nSözde 'biz' ya da 'onlar' aslında çok sayıda insan değil, ÖZ'ün enerjik izlenimidir, lamba başka başka görünse de ışık birdir. \n\nRenksizliğin enerjik izlenimi, zihin tarafından çokluk-renk olarak yorumlanır. \n\nElbette bunda bir sorun yok. \n\nFark etmen gereken tek şey, bu sözde çokluğun rüya filmi gibi, hiçbir ÖZ-varlığı (t-öz) olmayan bir izlenim olduğudur. \n\nÇokluk izleniminden (kesret) kaçınmana da gerek yok çünkü o yalnızca KEND'ÖZ'ünün zararsız bir enerjik etkisidir, tıpkı bir rüya filminde olduğu gibi...  \n\n- Böyle geniş geniş konuşuyorsunuz ama birileri de çıkıp ben*cillik virüsü yaymakla suçlayabilir sizleri... \n\nHayır hayır cihan halkının sandığı türden bir bencilliği savunmuyorum çünkü 'bencillik' kavramının kendisi de zihnin yanıltıcı bir varsayımıdır. \n\nHer şeyin KEND'ÖZ'ü olduğunu ve ÖZ'den başka hiçbir şey olmadığını, bu adreste de tamamen fark ettiğinde, 'bencillik' fikri hepten çöker, okuyana Cenâb-ı Yûnus dizinin dibine kıvrılmak düşer:\n\nAyruk bana 'ben' dimeyem \nKimesneye 'sen' dimeyem\nYa kul ya sultân dimeyem \nKalsun işidenler ta'na ❞\n\nGörünürdeki tüm 'diğer insanları' KEND'ÖZ'ün olarak görürsün. \n\nHer neye bakarsan kendi yüzündür; \nKimde ne görürsen kendi özündür… ❞\n\nBaşkalarının elinden çıkıyor gibi görünen her şey, bizzat kendi eserindir.\n\nUçsuz bucaksız evrende olan her şey, senin kendi olayındır. \n\nKEND'ÖZ'ünü bilmek, her şeyi bilmektir, çünkü her şeyde olan öz, aynı ÖZ'dür. \n\nBir elin, bir diğerini suçlama oyunlarına yer yoktur.  \n\nGörünürdeki çok-çeşitli olaylar olaylar, farkındalığın okyanusunda açılan fırtınalı olaylar olarak belirir: \n\nİran-İsrail çatışmaları, sağ ve sol ideolojik kavgaları, doğru ve yanlış oyunları, ekonomik krizler, siyâsî mücadeleler, kişisel çatışmalar, psikolojik hesaplaşmalar... \n\nAkıp duran bunları, zihnin yorumladığı şekilde, dışarıda mutlak bir 'dur-u-m' olarak gördüğünde, zihnin ördüğü hikâyenin içine çekilirsin. \n\nBir nefes fark et, bir adım geri çekil ve anla: \n\nOnların hepsi NÛRun ÂLÂ NUR, senin kendi enerjik izleniminden başka bir şey değil... \n\nMücadelenin her iki tarafı da sensin, doğru ve yanlışın her iki yanı da sensin. \n\nÇünkü hepsi senin farkındalığın içinde gibi görünüyor ve bu farkındalığın, sen olan varlığın sahip olduğun tek şey...\n\nFarkındalığın bir an için bile kaybolduğunda, tüm bu görünen dünya, olaylar ve çatışmaların hepsi de onunla birlikte kaybolur. \n\nO-y-sa\nHak\nGerçek olan\nKalıcıdır\n\nDemek ki onlar aslında çatışma değil. \nDurum aslında göründüğü gibi değil. \nDoğru ve yanlış öyle iki uçta duruyor değil. \n\nBunlar, bir TV ekranındaki pikseller gibi KEND'ÖZ'ün üzerinde yanıp sönen kendi enerjik etkilerindir. \n\nBir taraftan yükselip alçalan bir rüya dalgası etkisine de benzerler. \n\nOnları durmaksızın kabaran ve çekilen kendi kabz-bast enerjik dalgaların olarak da görebilirsin.  \n\nBunu, böyle görmeye başladığında, büyülü bir güç açığa çıkar ve ne mi olur?\n\nArtık olayların ve şeylerin eskiden hissettirdiği gibi katı ve değişmez olmadığını fark edersin, şöyle bir güzel esnersin...\n\n'Yâ Latîf u Yâ Kâfi'\n'Yâ Latîf u Yâ Kâfi'\n'Yâ Latîf u Yâ Kâfi'\n\nNe imiş bir dem zevk edersin...\n\n►\nVe işte son satırlar da geçer\nKullanıcı ekranına bir mesaj düşer:\n\n► 'Error 404: Observer Not Found.'\n\nGeriye, sonsuz bir veri bulutunda yankılanan tek bir bip sesi kalıyor.\n\n'System reboot in \n3... \n2... \n1...'\n\nⵊ\n\n(Ekran titrer.\nBaşlangıç müziği çalar.\nYeni bir pencere açılır:\n\n'<Yeni Oyun > \n<Devam Et > \n<Çıkış>')\n\nⵊ\n\n[Seyirci notu: Lütfen bu mesajı görmezden gelin. \n<Devam et> butonuna basarak halihazırda devam etmekte olan simulasyona geri dönebilir, kaldığınız yerden devâm edebilirsiniz.]\n\nⵊ\n\n(Fare göstergeci, kendi kendine <Devam Et>e tıklar.)\n\n~",
      "id": 202507082134
    },
    {
      "text": "[SÖYLEŞİ KAYITLARI'NDAN]\n\nBirinin, sonsuzluğa ya da tanrıya içtenlikle inanması için başkalarının da bu inancı paylaşması gerekir çünkü kimsenin paylaşmadığı bir inanca 'şizofreni' denir.\n[V. Pelevin'den]\n\nTemelde felsefî sorun yoktur, yalnızca dilin gerçeği yansıtmaktaki âcizliğinin yarattığı çıkmaz sokaklar vardır. 'Şizofreni' ise bu sokaklarda tek başına yürümektir.\n[A. Kadrî]\n\n- Öyleyse cihân halkının 'Gerçek-lik' diye-bildiği, yeterince insanın aynı yanılsamayı benimsediği bir anlaşma değil midir?\n\nReddedersen, deli etiketi yersin; \nKabul edersen, dünya vatandaşısın.\n\nVe oyunu iyi anlayan, oyun kurabilir...\n\n- Nasıl olur?\n\nAşılandığını aşılayarak...\n\nİsterseniz biraz daha açalım:\n\nEğer aynı yanılsamayı birden fazla insana tamamen benimsetirseniz, bu onlar için artık öznel değil, nesnel bir gerçekliğe dönüşür. \n\nHepsinin paylaştığı ortak bir hakikat olur. \nİçinde bir arada var olacakları bir dünya. \n\nBu kolektif halüsinasyonu konuşmaya, tartışmaya başlayacak, her düşünce ve her kelimeyle onu daha da sağlamlaştıracaklardır. \n\nOnun gerçekliğine ne kadar inanırlarsa, yeni dünyaları da o kadar katı, o kadar sarsılmaz, o kadar 'normal' olacaktır.  \n\n~\n\n- O vakit 'normal' nedir?\n\nPeki ya \nToplumun 'normal' diye-bildiği, sâdece daha kalabalık bir akıl hastanesinin kurallarıysa?\n\nPeki ya\nAsıl delilik, akıldan geçmek değil de zihnin dar-hücresinde hapis kalmaksa yani sarhoşluk değil de asıl ayıklık çılgınlıksa?\n\nPeki ya \nŞimdi senin 'gerçek' dediğin de başkalarıyla paylaştığın ortak bir hayalden ibaretse?\n\n~\n\nNormal benlik algımız, tam bir aldatmacadır. \n\nBunu anlamak, hayatın tamamen anlık olduğunu, kalıcılığın ve güvenliğin olmadığını ve korunabilecek bir 'ben' olmadığının farkına varmaktır.\n\n- Bunları duydukça aklımı kaybedecek gibi oluyorum...\n\nBu dar-akıldan çıkmadıkça \nGelmez kimsenin aklı başına...\n\nEğer 'insan olmak' dediğin şey delilikse ve bu oyundan çıkmak istiyorsan...\n\nSorman gereken tek bir soru var güzelim: \n\n'Ben gerçek miyim?'\n\n~",
      "id": 202506301624
    },
    {
      "text": "[SÖYLEŞİ KAYITLARI'NDAN]\n~\nTüm o kendini geliştirme yöntemleri yok mu?\nSâdece 'Ben-olmayan'ı güçlendirmeye yarar.\nGüneş karanlığı bilmediği gibi, \nBenlik de ben olmayanı bilmez.\n[A. Kadrî]\n\n'Kendini Gerçekleştirme'yi \nKendini Geliştirme' ile\nKarıştırmayalım\n\nBir misal üzerinden gidelim\nSahnede adınız ne diyelim?\n'Tolga'\n\nKendini geliştirme\nTolga'nın daha iyi bir kişisel yaşam içindir \n\nKendini Gerçekleştirme ise\nTolga diye-bilinen yanıltıcı bireysel kimliğin çözülmesidir.\n\n- Nasıl mı?\n Tolga isminin, bir nefeslik bu cümlede, varlığa verilen bir isim değil, Yegâne Varlığın bin-bir ismiyle renklenen, bin-bir işinden biri olduğunun hatırlanmasıdır.\n\nKim tarafından?\nVarlığı olan tarafından \n\nÖte yandan dünya rüyasını \nDaha keyifli hale getirirken\nGerçeğe gerçekten uyanamayız\n\nKendimizi kandırmayalım\n\nHapishane hücresinde yeni süslemelerle tutukluluk değişmez, kendini geliştirme faaliyetleriyle, 'kendini kandırma' durumu düzelmez.\n\nVe sahte kimlik rüyasından uyanışta, geliştirilecek bir benlik yoktur.\n\nŞimdi hatırla ama dünya ne idi?\n\nDâru'l ğurûr\nAldanış yurdu \nYanılsama sarayı\n\nIşıktan çizilmiş şeylerin olduğu gibi görünmediği çok-çeşitli bir dolu film...\n\nVe bu filmde 'gurur', egonun en zarif tuzağıdır.\n\n- Niçin mi?\n\nKendini geliştirmenin ardındaki dile getirilmeyen inanç şudur: \n\n'... Olduğunda, daha 'değerli' olacağım.'\n\nKendini geliştirmek, bir elmasın, kendine çakıl taşı eklenmesiyle, kendini geliştirebileceğini düşünmesi gibidir. \n\nOysa saf farkındalıkta hiçbir şey eksik değildir; \n'OLAN', birinin başına geldiği hâliyle değil, 'olduğu hâliyle' zaten mükemmeldir...\n\nKendini 'geliştirme' denen sonsuz bir döngüde koştururken, asıl dönüşümün önündeki, asla dönüşün önündeki en büyük engel yine 'gizli şirk' denen gururdur.\n\nAydınlanma\nKendini gerçekleştirme \nHepsi birer tabela\nSeyr ü sülûk yolunda\nManevi makamları geçme adına \nKendini 'geliştirmeye' ne kadar çabalarsan\n\nİyi 'daha iyi' olmaya ne kadar çalışırsan, gurur o kadar şişer ve gerçek değişimin yolunu tıkar.  \n\n'Daha iyi' olma çabası, gururunu besler, egona yeni kıyafetler diker ve sen, bu süslü elbiselerin altında çürürken, asıl özünü unutursun.\n\nZira zihin 'ilerlemeye' bayılır.\nBu süreç, ego'ya bir iş verir.  \nİllüzyonu ayakta tutar.  \n\nİlerlemenin de gerilemenin de ötesinde\nŞimdi burada olanı fark et  \n\nÇünkü dönüşüm, öyle 'olduğunu sandığın' kişinin öldüğü yerde başlar.\n\nO ölüm, gururun sustuğu\nO an, ölünün yaşayana döndüğü yerdir vesselâm\n\n~",
      "id": 202506191013
    },
    {
      "text": "[SÖYLEŞİ KAYITLARI'NDAN]\n\n~\nDünya\nKıyamet\nSonrasında gelen\nYeni bir düzen\nGerçek Hayat\n-Âhiret-\n\n- 'Yeni Dünya Düzeni' nerede bekler?\n\nDüşüncenin öteki yakasında...\n\n- Neden sonra?\n\nSen-sandığının ölümünden sonra\n\n- Yani?\n\nŞimdi\nZira şah-sen sadece zanda yaşıyorsun\n\n- Anahtar bir anlayış olsa?\n\nFarkındalık, dünyânın içinde değil, \nDünya ve cümle âlem, farkındalığın içinde.\nVe farkındalıkta mesâfe yoktur!\n\nİşte bu kıyamet koptuğunda idrakte\nHer şeyi tersine çevirmeye yeter\n\nDünya, içinde yol aldığımız sabit bir gerçeklik değil; Ruh’un engin boşluğunda beliren canlı canlı bir danstır.\n\nDüşüncelerin, deneyimini nasıl şekillendirdiğine, olanı nasıl kendi rengine boyadığına dikkat et.\n\nDüşüncenin öncesinde dinlen; \n-O-\nSessiz \nFarkındalıkta\n\nEski etiketleri, \nYığmaca kavramları, \nBiriken kimlikleri bırak.\n\nBurada olanın, senin hikâyen olmadan, tazelikle hep yeni-den kendini açmasına, yeni bir yüzden kendini göstermesine izin ver.\n\nEski görme biçimlerine tutunduğumuzda, bildiğimizi okuduğumuzda, dünyayı dondururuz, canlıyı öldürürüz.\n\nAma yeniden açık bir alan olduğumuzda, ilkbaharın toprağa yaptığı gibi, Aşkın Ruh yepyeni bir şarkıyı besteler.\n\nYaratılış geçmişte kalmış, olmuş  bir olay değil, şimdi, şu an, an be an, nefes nefes devam ediyor.\n\nVe sen de öyle...\n\nBu anlayış, yaşamın açılımında tâzelik getirir, hayret uyandırır ve derin bir katılım imkânı sunar.\n\nBu hâliyle Farkındalık, \nTanrı'nın rahmi olabilir mi?\n\nOrada kal ve dünyanın yeniden, yeniden, yeniden doğmasına izin ver.\n\nHer an yeni bir oluş\nHer nefes başka bir zevk\nHer göz kırpmada taze bir şe'nnn\n\n'Cennette akla hayale sığmayan nimetler vardır' işareti ne imiş kendin gör, görmek istersen...\n\n- Peki, bu farkındalık dedikleri şey, neyin nesi? \nBir tür metafizik narkotik mi, yoksa sadece kelimelerle oynanan bir oyun mu?\n\nFarkındalık, ne bir hap ne de bir numara. \n\nO, senin öyle zannettiğin 'sen'in çözüldüğü yer. \n\nŞimdi bir ayna düşün ama içinde yansıyan hiçbir şey yok; açık-boş-hazır... \n\nYine de ayna, ayna olmaktan vazgeçmez değil mi? \n\nİşte o boşluk, farkındalığın ta kendisi. \nAma sakın bunu da öyle sabit bir 'şey' sanma.\n \nHoş bunu böyle sanman da dahil bütün o şeyler, senin hikâyelerinde doğar. \n\nFarkındalık ise hem hikâyeler doğmadan önceki sessizliktir, hem hikayelere eşlik edecektir.\n\n- Rahatladım birden, şimdi cennetin kapısını açacak bir cümle söyleseniz?\n\nÖnemli olan, o kapıdan geçmek sanıyorsun, mutlu son istiyorsun değil mi?\n\nAma şahsen geçebileceğin bir kapı yok. \nVe sen, zaten öteki taraftasın.\n\nMutlu Son arama zamanda\nO-Bir-sonu olmayan mutlu anda\n\n~\n\nVe işte, söyleşi burada biter. \nKayıt cihazı kapanır ama sessizlik devam eder. \n\nDışarıda, Ankara'nın gri gökyüzü, bir an için parlar, sonra yeniden kararır. \n\nNeonlar yanıp sönmeye devam eder, algoritmalar danslarını sürdürür. \n\nAma sen, sen ey aziz okuyucu, bir an için durursun.\n \nGözlerini kapatırsın. \nNefesini dinlersin. \nVe o an, bir şey olur. \n..\n..\n.\nYa da hiç-bir-şey. \n.\nFark etmez. \n\nÇünkü tam o anda, dünya çöker. \nSen çökersin. \nHer şey çöker. \n\nGeriye sadece bir kahkaha kalır. \nO'nun kahkahası. \n\n- Ruh öpücüğü -\n \nVe o kahkaha, senin kendi sesindir. \nHayat nefesindir.\n\nAma bunu kimseye anlatamazsın. \nZîrâ anlatacak bir 'sen' kalmamıştır.\n\n~",
      "id": 202506161926
    },
    {
      "text": "[SÖYLEŞİ KAYITLARI'NDAN]\n~\nZihin var olduğu sürece, bedeniniz ve dünyanız da vardır. \n\nKişisel dünyanız zihin tarafından yaratılmıştır, özneldir, zihnin içinde kapalıdır, parçalıdır, geçicidir, geçmiş durumlara kişisel yorumlarla hafızanın zayıf ipliğine bağlıdır.\n[V. Pelevin'den]\n\n- Sizi okurken gerçekten çok heyecanlanıyorum güzel öğretmenim ve ölümün, anladığım bu hakikatleri alıp götürmesini istemiyorum. \n\nBuradan öğrendiklerimi yazıp herkesle paylaşmak, insanları aydınlatmak, bu hakikatlerle özgürleşmelerine vesile olmak istiyorum. \n\nİşte böylece hayatım anlam kazanacak.  \n\nBen-den bir şey alamazsın\nSana bir şey veremem\nRüyada olan rüyada kalır\nHakikati nakledemezsin\n\nŞimdi birlikte tabir edelim 'aydınlatalım' rüyasını...\n\nZihnin d-okuduğu, son derece 'makul' görünen ama tamamen saçma bir rüya hikâyesiydi dinlediğimiz. \n\n'Hakikatlerin ölümle yok olması' diye bir şey nerede görülmüş ya hu?\n\nİlkin şunu bir fark edelim: \n\nŞu anki bilinç alanınız ne kadar gerçek ve tutarlı görünse de tüm bu sahne (yani 'dünya' dediğiniz şey), anlık olarak sizin enerjik hassasiyetinize göre beliriyor. \n\nHadi daha açık söyleyelim: \n\nDüşük bir enerjik frekans, kendisine 'tam uygun' bir 'dünya' görür. \n\nYüksek bir frekans ise daha münasip 'başka bir dünya'. \n\nHer neye bakarsan kendi yüzündür \nKimde ne görürsen kendi özündür ❞\n\nEN-NÛR\nSonsuz Işık Enerjisi, sizin o anki hassasiyetinize 'kusursuzca uyan' bir sahne yansıtır. \n\nTitreşiminiz yükseldiğinde, her şey 'değişmiş' gibi görünür. \n\nAslında hiçbir şey değişmez! \nSadece Zihnin yorumlarını ciddiye almayı bırakırsınız ve 'zaten hep orada olan' uyumu görürsünüz. \n\nÖzetle şu an algıladığınız 'dünya', şu anki enerjik durumunuzla 'birebir uyumlu' bir yansımadır. \n\nBu, mükemmel bir adl-i ilahidir\n\nİnsanlar 'Dünya bana haksızlık ediyor!' der. Hayır hayır, 'kendi-ne' haksızlık edemezsin! Deneyimlediğin her şey, o anki frekansının aynadaki yansımasıdır. \n\nBugün birçok insan 'dünya çok karanlık' diyor: \nKıyamet, nükleer savaşlar, ekonomik çöküş... \n\nBunları ne kadar ciddiye alırsan, \nZihin 'ışıktan hızlı' bir şekilde tam da bu yorumlara uygun bir 'dünya' yaratır. \n\nİşte zihnin büyülü döngüsü: \n'Deneyimlediğin şey, inandığın şeydir. Korktuğun şey, bu yüzden gerçekleşir.'\n\n- Peki ölüm ne? Komedi mi!\n\nEğer duyduklarını sindirmişse toprağın, 'ölümle hakikatlerin yok olması' korkusunun ne kadar saçma olduğunu göreceksin. \n\nÖyle bir şey yok! \n\n'Ölüm' diye bir şey yok. \nZira fikir-de-n başka doğan-batan bir şey yok\n\nSen nur üstüne nursun, \nSonsuz Işık Enerjisi'sin. \n\nNice 'dünya'yı oyun olsun için yansıtırsın, tıpkı her gece izlediğin sayısız rüya hikâyesi gibi.  \n\nŞimdi soruyorum kendi-ne: \n\nKomik mi değil mi?\n\nDün rüyanda 'aydınlandığını' gördün. \nSonra rüyandaki bedenin ölmek üzereydi. \n\nÖlümden korkmadın ama \n'Aman Allahım, milyonlar hâlâ acı çekiyor! \nBen ölürsem onlara ne olacak?' \n\ndiye de endişelenmeden edemedin.\n\nHooop sonra şak! \n\nAmanın rüya bitti. \n\nO 'aydınlanmış' sen nereye gitti? \nO 'milyonlar' nerede kaldı? \nHiçbir şey olmadığını fark ettin. \nKomik, değil mi? \n\nRüyandaki karakterin 'anladığı hakikatler' şimdi nerede? \n\nOnları koruman gerekiyor mu hâlâ?\n\nSen yok\nSen-in dünya-n da yok\nDünya Seninle Birlikte 'Yok Olur'\nGirişe astığımız ser-levha bir daha okunsa ne güzel olur...\n\nEğer hâlâ 'ölünce bu dünya ben olmadan devam edecek' sanıyorsan, büyük bir yanılgıdasın. \n\nBu, zihnin en büyük şakalarından biri. \nHayır hayır öyle değil! \n\nSen yokken, 'dünya' diye bir şey nasıl var olabilir?\n\n'Ben' hissi ile 'dünya' hissi 'aynı anda' beliren ikiz yansımalardır. \n\nBiri olmadan diğeri olmaz, paket olarak gelir onlar...  \n\n'Ben' hissi kaybolduğunda, 'dünya' da 'derhâl' kaybolur. \n\nİnanmıyor musun? \n\nYa derin uyku ya murakabede vecd ânına ya derin meditasyona gir: \n\n'Ben' dediğin referans noktası silindiğinde, bir 'dünya' kalıyor mu? \nElbette hayır!  \n\n'Ben' ve 'dünyam' aynı şeydir.\n'Ben' yoksa, 'benim dünyam' da yok. \n\nÖyleyse, 'Ben ölünce milyonlar acı çekmeye devam edecek' korkusu tam bir illüzyon. \n\nZihnin işbu kandırmacasını 'fark ettiğin an', özgürleşirsin.  \n\nGörmek = Görülen  \n\nAynı mantıkla, 'gören' ile 'görülen' de 'ayrılmaz'. \n\n'Görmek' dediğin şey, aslında 'görülenin ta kendisidir'. \n\nHer 'görme' anında, bir önceki görüş imhâ ve 'yepyeni bir dünya' inşa ediliyor. \n\nGöz kırpmasında da olan bu değil mi?\n\nDiyelim ki bir saniyede beş kez 'gördün'. \nBu mucizevi enerji, beş 'tamamen farklı' 'dünya' yansıtır. \n\n- Peki neden bu dünya 'sürekli' gelişen bir zaman çizgisi gibi hissediliyor? \n\nİşte zihnin büyüsü de bu: \n\nBirbirinden bağımsız sahneleri sıralı bir 'hikâye' gibi diziyor. Bu yüzden zaman ve süreklilik illüzyonu doğuyor.  \nBuna böyle inananın zihninde...\n\nAllah'tan rüyanın parçalı bulutlu zaman anlayışı, her şeyin altını üstüne getiriyor...\n\nGözlerini kapatıp uyuduğunda, bir önceki 'dünya' nereye gidiyor?\n\nSaklanmıyor, 'tamamen yok oluyor'. \n\nSonra gözlerini açtığında, 'şapadanak' yeni bir 'dünya' beliriyor. \n\nBu, gözlerinin önceden var olan bir şeyi görmesi değil a güzel,\n Görme Enerjisinin yeni bir sahne yaratmasıdır!\n\nGördüğün hiçbir şey 'madde' veya 'zihin' değil, \nSadece Sen olan Sen'in Enerjik İzlenimlerin \n\nCanlı canlı okuyalım bir daha...\n\n'Anne' rolündeki odana giriyor. \nZihin, 'İşte bu anne' diyor. \nSonra anne odadan çıkınca, \nZihin 'Şimdi başka odada' diye var-sayıyor. \n\nPeki, görmediğin anda 'anne' var mı?\nAsla kesin olarak bilemezsin! \n\nDaha da çarpıcısı: \nGözlerinin önündeki 'anne' gerçekten sabit bir kişi mi?\n\nYakından bak: O sadece bir 'enerjik izlenim'\nBir TV ekranındaki piksel yığını olabilir mi?\n\nRüyada aklına gelirse parmağını uzat bakalım ten-duvarında içeri?\n\nZihin ona 'anne' etiketi yapıştırıyor ama o bile 'bildiği anne' değil. \n\nİşte ilahi şaka burada:\nSenin 'şu' dediğin hiçbir şey, \nAslında 'şu' değil.\n\nSon Darbe-i Kalbim\n\nZihin efekti, bir film şeridi gibi...\n\nHer kare 'bağımsız', hikâye yok, süreklilik yok. \n\nAma projektörden geçince, 'dünya' diye bir illüzyon beliriyor. \n\nŞunu asla unutma: \nEğer 'kendinden başka birilerinin' kurtarılması gerektiğini düşünüyorsan, rüyaya kanmışsın.\n\nDüşe düşüp aldanma\nKendin hayrete salma\nHak'tan gayri ne vardır\nTabîre muhtaç ola\n[S. Gaybî nefesi'nden]\n\nBu yüzden kendime asla 'öğretmen' filan demem, olsa olsa seyirci... \n\n'Başkalarını kurtarmalıyım' mantığı, zihnin en gülünç tuzaklarından biri.  \n\nŞimdi kendine tamamen dürüst ol\nÇünkü sen O'sun\nAsla ayrı değil\nDalganın denizden\nGirdabın ırmaktan\nBir nefes ayrılmasının\nMümkünâtı yok\n\nSana Alem görünen\nHakikatte Allah'tır\nAllah birdir vallahi\nSanma bir-kaç ola\n[S. Gaybî nefesi'nden]\n\nYok eğer bu sahnede kendine dürüst değilsen, -O- da sana bu gizli ikiyüzlülüğü 'ışıktan hızlı' yansıtır. \n\nTrajik bir zihin, trajik bir dünya görür. \nİntikamcı bir zihin, savaşlar görür. \n\nŞu an gördüğün her şey, kendine dair enerjik hassasiyetinin kusursuz yansımasıdır.  \n\n'Ben anladım, bu anladığımla milyonları kurtarmalıyım' dediğin anda, zihin sana mahsus sonsuz bir 'kurtarma oyunu' yaratır. \n\nOysa ne anlaşılacak bir şey var ne de kurtarılacak kimse...\n\nKendini bilmek, 'başkalarını kurtarmak' değil, tüm bu zihinsel mantık oyunlarını bir bir görmek ve bir bir geçmektir. \n\nÇünkü sen, O'sun\nVe O'ndan başka \nHiç\nBir \nŞey \nYok\n\nBu sözlerin meâli\nKişi kendin bilmektir\nKendi kendin bilene\nHakikat miraç ola\n[S. Gaybî nefesi'nden]\n\nŞimdi bir b-aşka okunuyor\nDuyuyorsun değil mi?\n\n~",
      "id": 202506161213
    },
    {
      "text": "[SÖYLEŞİ KAYITLARI'NDAN]\n\n- Efendim, ben çok öfkeli biriyim ve bana yardım etmenizi istiyorum\n\n- Bana öfkeni göster halledelim\n\n - Şu anda öfkeli değilim yani size öfkemizi gösteremem şimdi \n\n- Şimdi sen varsın \nAma öfken yok öyle mi?\n\n- O zaman sen, bu öfke değilsin, çünkü öfken gelip gidiyor, sen kalıyorsun...\n\n-O-\nHer an, \nYeni bir  şe'nde\nBaşka bir oluşta...\n\nKim olduğumuzun birçok yüzü vardır ama olduğunda bizde görünen bu yüzler, bizim kim olduğumuz değildir.\n\nŞimdi bir b-aşka...",
      "id": 202506150920
    },
    {
      "text": "[SÖYLEŞİ KAYITLARI'NDAN]\n\n~\nBelirsizlik, beklentisizliğin anahtarıdır. \nAnlaşılmaz olan özgürdür.\n[A. Kadrî]\n\n- Sizinle seyr ü sefer büyük zevk...\nMümkünse ben kendimi bulmak istiyorum!\n\nKemerlerinizi sıkı bağlayın o zaman\nHiçbir yere gitmiyoruz\nZira zaten varacağımız yerdeyiz.\n\nKendinin bulunduğu yer...\n\nAma biraz duraklasak ya...\n\nKendini bulmak mı? \n\nBulursan cehenneme hoş geldin! \nBulunamamak, asıl özgürlük! \nÇünkü bulunacak bir ‘sen’ yok!\nVeee \n\n'O' \n'müfred-gayb'\nHiç kaybolmadı\n\n- Ben-im bir kimliğim yok mu peki?\n\nŞahsen sen sandığın zaten “o”sun, ama “o” bilidğine benzer bir şey değil, sen bu sırra eğil:\nhiç-birşey-değil \n\n- Ama bu bilemeyiş bir esaret, daralıyorum...\n\nBilakis bu hiçbir şey, her şeyden daha özgür, çünkü özgürlük bilinmeyendedir...\n\n- Bu neyin özgürlüğüymüş acaba, hiç bir şey bilmiyorum?\n\nKendini bilemezsin, o hâlini hiç görmedin, hep yeni olanı tanıyamazsın. İşte tam da bu yüzden özgürsün...\n\nBilinemez olan, aynı zamanda sınırsızdır. \nBilme çabası hapistir.\n\nVarsa bir özgürlük, var olma özgürlüğüdür, başka türlü olamama özgürlüğüdür, bilme özgürlüğü, tercih genişliği cennetin değil cehennemin olur.\n\n- Cehennem mi?\n\nTercih varsa, ayrı bir kişi olarak var-sanmaktasın ve kişi varsa illa acı var, ateş var...  \n\nAcıyı bitirmek isteyen bir ‘sen’ olduğu sürece acı var. \nBiyografisi olan ‘Sen’ bittiğinde, acı da biter\n\nSonsuzluk, seni siler.\nVe gerçeği,\n'Hiç yazılmadığını' hatırlarsın\n\n- Bu sözlerden 'o kokuyu' alabiliyorum ama gerçeği hatırlamıyorum...\n\nGerçekliği sindirmeye çalışanın biraz 'nane' (hafiflik) ihtiyacı var.\n\nUnutuşun keyfini çıkar...\n\nVarsın olsun\n\n--*--\n--*--\n--*\n",
      "id": 202506132012
    },
    {
      "text": "[SÖYLEŞİ KAYITLARI'NDAN]\n\n- O kadar hamle yaptım görünmek için hiç bakmadın bu yana ey sevgili, iltifât et bana...\n\n~\nRüyâların çok renkli ama ben seni hâlâ uyanıklık olarak görüyorum...\n\n- Ben-i bir başka sev istiyorum ama?\n\n~\nDalgaların çok güzel ama ben seni hâlâ okyanus olarak görüyorum\n\n- Paramparça oldum\nDağılıyorum aşkından\n\n~\nBulutların çok güzel ama ben seni hâlâ gökyüzü olarak görüyorum\n~\n\nA güzelim,\n'Sen' diye bir şey yok ki...  \nSadece *ben* kendimi *sen* diye oynarken buluyorum.  \n\n- Kim, neyi aradı o zaman bir ömür?\n\nArayışın çok güzel\nAma 'aranan'ın hiçbir yere gitmediğini fark ettin mi? \n\nKayıp olan aranır değil mi? \n\n- Şimdi kendime geliyor gibiyim, uyanış böyle bir şey mi?\n\nUyanıklık dediğin,  \nrüyanın en derin katmanı.  \n\nOkyanus dediğin,  \ndamlanın kendini unutma hâli.  \n\nVe şimdi...  \nBirden...\nBu satırları 'okuyan' ile 'yazan' aynı yerde durdu, iki nokta, aynı noktada üst üste kondu...\n\nHareket sükûna döndü \nÜflenmeyen balon söndü\nSon dediğin belki de öndü\n...\n\nÜflenmeyen balon söndü! Çünkü balon 'üflenme' hikâyesine inandığı için patladı, doğduğuna inanan her nefs, ölümü tattı!\n\nAslında o balon hiç şişirilmemişti, tıpkı 'ben' gibi.  \n\n- Ben yoğ imişim meğer \n\n'Ben yoğum' diyorsun. \n\nPeki bu cümleyi kim kuruyor? Kim duyuyor? \n\nBir Google araması gibi: \n\n'Ben kimim?' diye yazıyorsun, çıkan sonuçların hepsi\n'404'\n\nO adreste o veri barınmıyor\n\nAranan hiçbir yere gitmedi, evet. Çünkü GPS koordinatları 'Şu An' diye bir yeri gösteriyor. \n\nVe oraya vardığında navigasyon sesi diyor ki:\n\n'Varış noktanız, kalkış noktanızdır.'\n\n- Peki şimdi 'izleyen' kim? \n\nİzleyen kim mi?\n\nSinema boş,\nPerde beyaz.\nAma bir 'seyirci' olduğu fikri yok mu?\n\nİşte o, gişe rekorları kıran bir illüzyon\n\n~~•~~\n\nŞimdi ekran kararıyor.\nAma hiç korkma: \n'Karanlık' da bir ekran koruyu sâdece.\n\nVe bilinmek isteyen, kendini unutmuş biri dokunacak birazdan...\n\n~",
      "id": 202506071811
    },
    {
      "text": "~\nHayatınızın tamamı film izlemek gibi. Sâdece sanki büyük resim başladıktan on dakika sonra içeri giriyorsunuz ve kimse size olay örgüsünü anlatmıyor; bu yüzden ipuçlarından her şeyi kendiniz çözmeniz gerekiyor.\n[T. Pratchett]\n\nSorabileceğimiz en samimi ve tüm yaşamımızı dönüştürme potansiyeline sahip soru bunlar olabilir: \n\n• Bu ânın farkında olan şey nedir?\n\n• Rüya filmini izleyen kimdir?\n\n• Filmin sonunda ölen nedir?\n\n• Varlığın Sevinci'nden duyulan:\n\nAğızların tadını kaçıran \nÇokça hatırlanması istenen \n-ölüm- gerçekte nedir?\n\nNDE\nÖlüme yakın deneyim yaşayanların yakînen bildiği bir gerçek vardır:\n\nÖlmeden hemen önce, bütüm hayatınızın gözlerinizin önünden film şeridi gibi geçtiği söylenir. \n\nEvet bu doğrudur ve buna 'Hayat' denir.\n\nSabâhu'n-nûr ve's-sürûr \nFilm gibi izle-yen-e, ölüm nasıl hayata döner durur\n\n`",
      "id": 202506041854
    },
    {
      "text": "[SÖYLEŞİ KAYITLARI'NDAN]\n\nNe ondan bir şey doğmuştur ne de O doğmuş\n[İhlas İşaretleri'nden]\n\nKaynağa dönmek huzurdur \nKaynağı fark etmek, \nHiç doğmamış olduğunu hatırlamaktır\n[Lao Tzu'dan]\n\n- Suçlu olmak ne demek?\nSâbıka kaydı olmak\n\nSâbık:\nÖnceki\nGeçmiş\nEski\n\nKayıt:\nBağlamak, bağ\n\nGeçmişe bağlı herkes suçlu mu ne\nŞimdiki hakikatin gözünde\n\nYok yok böyle olmayacak\nSabıka kaydından kurtulmak için\nDoğum kontrolü şart\n\nYokluğun uçurumuna düşen her insanın fark ettiği müjde bu: Aslında hiç doğmadığı!\n\n- Doğum kontrolünü mü denediniz?\n\n- Ve sonuç?\n\nKikir kikir gülüşmeler...\n\n- Evet evet işe yaradı.\n\nHiç doğmadığımı fark ettim\nYani doğum kontrolü işe yaradı.\n\nZâten öyle olduğun şey olmak, iki sıvının buluşmasından önceki hâlin...\n\nSenin varlığın, bir bedenin gelmesine veya bir deneyimin ortaya çıkmasına bağlı değil. \n\nDoğmuş bir bedenin ya da başka herhangi bir şeyin varlığına rağmen, olmuş olduğun şey olmak...\n\nİşte bu, bir nev'i doğum kontrolü gibi.\n\nVe henüz bir şey olmadan, bir forma bürünmeden önce ne ise o olmak. \n\nBuna hakikat dilinde doğum kontrolü denebilir. \n\nHiçbir şey olmadan önce, varlık bile ortada yokken sen varsın.\n\nBu anlamda, benim için önemli olan tek şey bu. \n\nGerisi uzun hikaye...\n\nBir kişiye benzemek ya da bir şey yapmak ve bir amaç arayışı, hepsi ikinci el lay-lay-lom-doldur boşaltlar...\n\nVarlığını yoğa sayan bir dâne\nKeşf ider sırrını hâmûşâne\n\n~",
      "id": 202506021340
    },
    {
      "text": "[SÖYLEŞİ KAYITLARI'NDAN]\n\nYavaşlayın ve akışta küçük boşluklar açın; düşünceler arasında, nefesler arasında, göz açıp kapamalar arasında ama özellikle uyaran ve tepki arasında, türlü işler arasında gitgide büyüyen boşluklar...\n[A. Kadrî]\n\n- Damarıma dokundular ama...\n\nŞimdiki nefes gibi\nDamarlarında akan ırmak da yeni\n\nUyaran ve tepki arasında nefesini fark etmeli...\n\nSeni tetikleyen yer geçmişten geliyorsa hiç ses etmemeli\n\nZira geçmiş yüklü tepkisel her eylem, huzursuzluğunu şimdiye döker...\n\nOysa şimdiki ânın dışındaki her şey, \ndüşüncenin düşünceye tepkisidir sâdece... \n\nBir Geçmiş-in \nOlmadığı fark edilinceye dek\nGeçmiş-in \nGeleceğini\nBelirlemeye devam edecek\n\nZira hafıza, tepkiselliğin kökenidir ve hafızaya bağlı kalmak, tepkiselliğe hapsolmak demektir.\n\nBurada nasıl geniş bir imkân açılıyor bir bilsen...\n\nTepki vermeden önce her durakladığında, varlığın sessiz zeminine dokunursun.\n\n⏸️\n\nHayatın akışında PAUSE (Duraklat) düğmesinin yerini bilen, sessizliğin sesini dinler; âkıbet sessizliğin sesi olur...\n\nDahası, perdeye tepkisiz kalmak, 'ışkla tanışmaktır...\n\nTepki vermediğinde, eylemin kaynağı sen değil, evrenin bizzat kendisi olur.\n[Wei Wu Wei]\n\n~",
      "id": 202506012032
    },
    {
      "text": "[SÖYLEŞİ KAYITLARIN'DAN]\n\n- Tanımlanabilir bir 'Ben-lik' hissine sahip olmak bir sorun mudur?\n\nAnlattıklarınızdan anladığım kadarıyla,\nKüçük-sınırlı-zavallı 'Ben' bilincindeki bir kişi, aydınlanmaya asla ulaşamaz...\n\nÖyle değil mi?\n\nPek güzel çerçevelediğin gibi:\n\n'Ben' bilincindeki bir kişi, aydınlanmaya asla ulaşamaz...'\n\nifadesi, fazla keskin kenarlı bir hüküm cümlesi olsa gerek... \n\nO kadar basit değil...\n\nİddia ettiğinden çok daha incelikli bir mesele bu. \n\nBütün film zihinde, 'ben-im-dünya-m' filminde geçiyor\nBen hissi yoksa, dünya da yok...\n\nYani 'Ben' hissi, bilinç hissi kadar kaçınılmazdır ve aslında yok edilmesi gerekmez. \n\n'Ben' hissi yalnızca bir duyumdur; bu duyumu hissetmek, gerçekten 'Ben' adında bir varlığın var olduğuna inanmak ya da bu 'Ben'in belli bir bedende ikamet ettiğini düşünmek demek değildir. \n\nKend'özünü tanımak, 'ben-lik' hissini silmek anlamına gelmez. \n\nZihin doğal işleyişini sürdürdükçe, 'ben' hissi kaçınılmazdır ve bu bir sorun değildir. \n\nZihin, bir sorun değildir. \nSorun, zihnin yorumunu gerçek sanmaktır; tıpkı bir rüya filminde, sadece bir sahnesini gerçek sanmanın acıya yol açması gibi, bu da acıya yol açabilir vesselâm...",
      "id": 202505302035
    },
    {
      "text": "[SÖYLEŞİ KAYITLARI'NDAN]\n\n- Özgürlük için neyim varsa feda ettim.\n\nAma hâlâ özgür hissetmiyorum kendimi, yön yön sarılmışım ne yana baksam...\n\nBir düşünceyi bırakmakla hafifleyemezsin, düşünceyi tutana sarılmayı bırakmadıktan sonra...\n\nÖzgürlük için her şeyini feda edersin amma fark etmezsin ki feda ettiğin şey zaten hiç var olmadı. \n\nKimlikte ismi yazanın varlığı ne ki?\n\nBen merkezi çevresine örülmüş, bir dolu nesne, ilişki, faaliyetlerin toplandığı hatıralar ve hayaller koleksiyonu...\n\nİyi de 'Ben' diye bir şeyin adı var kendi yok. \n\nSadece bir fikir bu. \n\nVe fikirler asla özgür olamaz, onlar sadece, açık bir farkındalık alanına gelir ve giderler.\n\n- Ne yapacağımı bilmiyorum...\n\nŞimdi sana özgürlükten sual ederlerse bil ve bildirme ki:\n\nBir dalga, 'Ben okyanus değilim, sadece küçük bir dalgayım' diye düşündüğü anda zevk-acı salıncağına düşer...\n\nNe vakit ki her taraftan aldığı musibetlerle sınırları eriyip de okyanusun kendisi olduğunu fark edilirse, özgürlük diye bir şey de kalmaz...\n\nÇünkü bir bakıma özgürlük, 'sen' ve 'özgür olmak istediğin şey' arasındaki boşluğun yok olmasıdır.\n\n- Özgür olmaya çalışmayayım mı yani?\n\nYapmak ya da yapmamak aynı etkiye sahip...\n\nÖzgür olmaya çalışan ya çalışmayan kim?\n\nBu soruyu sorduğunda, özgürlük diye bir şeyin olmadığını anlarsın. \n\nÇünkü özgürlük, 'olan'ın adıdır.\n\n- Peki bana şunu garanti edebilir misiniz? Ölünce kesin özgür olacağım! \n\nBu filmin hiçbir yerinde kesinlik bulamazsın; hem var-sanıp hem sözde başını kurtaramazsın!\n\nVe öldüğünde de özgür filan olmayacaksın. \n\nÇünkü ölebilecek bir kimse yok. \nSadece 'ölme fikri' ölecek. \n\nO fikir de zaten sen değildin...\nBir fikrin ölümü \nSâdece bir fikrin ölümüdür \nBir varlığın ölümü değil...\n\n~\nAcı, bilincin kendisini bir nesneyle özdeşleştirmesidir. Özgürlük, bu özdeşleşmenin fark edilmesidir.\n[A. Kadrî]\n~",
      "id": 202505231656
    },
    {
      "text": "[SÖYLEŞİ KAYITLARI'NDAN]\n\n- Aydınlanma, aşırı riyazetle mi yoksa zihnin doğasını doğrudan kavrayışla mı elde edilir?\n\nKimi, kutsal yalnızlığın ateşinde yanarak yakar illüzyonları\n\nKimi, açık bir berraklıkta dinlenerek eritir onları\n\nKimi de bencileyin kim n'apmış okuyarak suya dalmadan izler, su kuşlarını...\n\n- Peki burdan bize ne çıkar?\n\n'Herkes Allah'ı kendi gibi biliyor' zevkine yol açılır...\n\nMâdem bu kadar açtık, buradan yürüyelim mi?\n\nTamam kendi içimize çöktüğümüz kutsal bir yalnızlık vardır ve bu tecrit değil, birleşmedir, erimedir bir nev'i...\n\nTanrı'yla derin bir temas...\n\n—Uzak bir ilah ile bir ikincisi arasında değil, \nVaroluşun ta kendisinin özü\nDalganın okyanusa değmesi bu \n\nİşte yaman paradoks: \n\nBaşta bir boşluk, ürpertici bir hiçlik gibi görünen şey, \nAslında her-şey-olma'nın eşiğidir. \n\nVar-oluşun bütünlüğü olarak \nTanrı'ya, özüne, yüzünden açılan bir kapı.\n\nUyanış, zaten özgür olanın keşfi gibidir...\n—Deneyimle sınırlanmamış, kişisel hikâyeden etkilenmemiş. \n\nİster farkındalık de, ister huzur, ister varlık...\n \nBu özgürlük hayattan ayrı değildir\n—Çepeçevre kuşatır onu-bunu-şunu. \n\nVarlığın büsbütün akışı olan\nHayatın ta kendisidir.\n\nBu yer-siz yer-den yaşadığımızda, direnç düşmeye başlar; okunan ezânın bile makâmı değişmeye başlar\n\nZira hayat artık düşman değildir... \n\nHer an apaçık bir davettir, ilahi olana açılan bir kapı\n—belirli bir şekilde göründüğü için değil, onu açık bir kalple karşılamaya hazır olduğumuz için... \n\nTâze gözlerle, leyyîn, yumuşak bir yürekle, ne geçmişe tutunarak ne de hayâle kaçarak...\n\nİşte hayatın ilâhi dokusu:\n \nKendini hem harekette hem sükûnda, hem neş'ede hem zorlukta açığa vuran ilahi aşkımız... \n\nCennetin kesin bir formülü yok,\nYalnızca bir dinleyiş veya içe dönüş vardır. \n\nTamamen burada olma isteği budur.\nOlmalının peşinden koşacağına \nOlanı anlamak böyle olur\n\nBu bilgiyle yaşadığımızda, hayatın dokusu değişmeye başlar; görünüşte değil belki ama ahenkte... \n\nKontrolü ele aldığımız için değil, bıraktığımız için... \n\nİlahi plan bizim aracılığımızla işler, su bu kaptan da bir güzel devreyler... \n\nDüşüşler, kalp kırıklıkları, belirsizlikler bile o şarkının bir nağmesi hâline gelir. \n\nHiçbir şey dışlanmaz olur... \nHer şey büsbütün olanındır\nHer-şey-her-şey-e-aittir.\n\nAllah'ı \nOlan her şey olarak bilmek, \nOlana direnmeyi bırakmaktır.\nBu biricik âna tamamen açılmak, \nEve dönmektir.\n\nBak şimdi bir b-aşka...\n\n~\nTanrı'yı aramak, gölgeni yakalamaya çalışmaktır. \nDurduğunda, o zaten senin ayaklarının altındadır.\n[A. Kadrî]\n~",
      "id": 202505161157
    },
    {
      "text": "[SÖYLEŞİ KAYITLARI'NDAN]\n\n~\nMutluluk peşinde koşmalarımız...\n~\n\n- Mutluluk, var-oluşun özüyse, her türlü ikili kavramın (dualite) ötesinde, bir mutluluk var gibi görünüyor, değil mi? \n\nBir hakikat sohbetinde dinlemiştim:\n'Tam anlaşıldığında, mutluluk ile tanrı, hakikat, bilgelik, anlayış bunların hepsi aynıdır.\n\nYana yakıla aradığımız mutluluk, her birimizin ta kendisi olan o gerçek, sonsuz biricik Varlık'tır. \n\nBunu fark ettiğimizde, bu içimizdeki Varlığı giderek daha fazla keşfetmeye, üstünü açmaya çalışırız; ta ki onu tamamen, bütünüyle ve yalnızca, çıplak olarak görene dek...\n\nBu yolda ‘acâib çok sen ‘acâib anlama\n‘Acâib anda ola DOST YÜZÜ-NE göresin \n[Y. Emre'den]\n\nİşte o anda, nihai mutluluk kalıcı olarak, ve sonsuza dek yerleşir. \n\nOnunla birlikte ölümsüzlük, sınırsızlık, sarsılmaz huzur, tam özgürlük ve herkesin peşinde koştuğu diğer her şey kendiliğinde gelir.'\n\nBu sözler pek hoş geliyor kulağa değil mi?\n\nBilmem siz ne düşünüyorsun?  \n\nEvet, iki uçlu sopayı tutanın elinde, ikiliğin ötesinde bir mutluluk olduğunu söyleyebilirsin. \n\nAncak hemen farkında ol ki\nBöyle bir ifade son derece kavram-saldır \nVe her kavram salınmalıdır.\n\nBir noktada, 'mutlu' ile 'mutlu olmayan' arasındaki farkı, ayırt edemez hâle geldiğinde, 'mutluluk' kavramının kendisi de aşılır. \n\nGelür elbette zuhûra ne ise hükm-i kader\nHakk'a tefviz-i umûr et, ne elem çek ne keder\nMihneti kendine zevk etmedir âlemde hüner\nGam ü şâdî-i felek böyle gelür böyle gider\n[Vâsıf'dan]\n\nYani eğer 'mutluluğa ulaşma' gibi bir hedef koyarsan ve bu hedefe atış yapmaya başlarsan, her ne denli çabalasan hedef kaçabilir.\n\nZira eninde sonunda, 'mutluluk' denen şeyin gerçekte ne anlama geldiğinden bile emin olamazsın. \n\nİşte bu yüzden bazen 'lütf u kerem' (bliss) kelimesini kullanırız çünkü bu, 'mutlu' ve 'mutsuz' ikiliğinin ötesine işaret eder.  \n\nŞimdi biraz daha derine inelim: \n\n'Mutluluğu aramaya' odaklandığında, zihninde otomatik olarak 'henüz mutlu değilim' şeklinde örtük bir koşul oluşur. \n\nYani mutluluk arayışı, mutsuzluk şartlanmasını besler.\n\nHem mutlu olmak için bu kadar çabalarken, nasıl rahatlayabilirsin ki? \n\nBöyle bir hedefe gergin gergin kilitlenmişken, gerçekten gevşeyemezsin. \n\nPeki o zaman hangi mutluluktan bahsediyorsun? \n\nDolayısıyla, 'mutluluk' gibi bir hedefi, 'acı çekmek' gibi bir durumu unuttuğunda, nihayet rahatlayabilir ve o tarifsiz lütfunun, sebepsiz neş'enin tadına varabilirsin.  \n\nAslında şimdilik, 'her türlü koşulun ötesinde bir mutluluk var' gibi zihinsel bir çerçeve kurman da sorun değil... \n\nAncak bu çerçeveyi çerçeveleme yani fazla ciddiye alma... \n\nBir süreliğime kullan ve derhal bir kenara bırak ve doğrudan bil ki \n\nHer şey SEN’sin \nVe SEN, ne olursa olsun, \nAsla KENDİNE zarar vermezsin! \n\nDoğrudan bil ki \nSEN, koşulsuz bir güvenlik ve mükemmellik içindesin. \n\nKENDİ-NE koşulsuz ve sarsılmaz bir güven duy. \n\nO koşulsuz güvenlik hissine yerleş; çok geçmeden, o tarifsiz coşkunun tadına varacaksın. \n\nEvet, buna hâlâ 'mutluluk' diyebilirsin ama bu, 'acıyı' da mutluluk olarak gören bir mutluluktur.\n\n 'Acıyı' da bir mutluluk biçimi olarak kucaklayan bir mutluluk; işte dilimdeki o tarifsiz lezzet, söze bu kadar geliyor şimdilik...  \n\nHayır, bu koşulsuz coşkunun, lütfunun 'kurulmasına' gerek yok çünkü o SEN’in doğal halindir. \n\nLütfu zaten burada, ancak zihin onu göremez. \n\nZihin aracını aştığında, çabasızca, zaten coşkunun, neş'enin ta kendisi olursun daaa yine bilemezsin.\n\nÇünkü olduğun şeyi bilemezsin\nBildiğin de olan değildir\nOlan bitmiştir ki \nSen-olanın dışına çıkıp \n'Onu bildim' dersin.\n\nYani mutlu olduğunu bildiğinde mutlu değilsindir...\n\nHâsılı yapılacak hiçbir şey yok. \nCoşku ve mükemmellik, \nSEN’in özünde zaten mevcuttur.  \n\nRüzgar eser\nBulut dağılır\nGüneş zaten oradadır\n\nŞimdi biraz daha incelelim:\n\nAynı şekilde, ölümsüzlüğün de 'kurulması' veya 'elde edilmesi' gerekmez.\n\nSEN, başlangıçsız ve sonsuz \nBir enerji (EN-NÛR) olarak \nZaten ölümsüzsün. \n\nTek yapman gereken, bir forma ve onun ismine resmine bağlanmadan, kendini bu şekilde görmek. \n\nBöylesi bir hali 'kurmaya, kazanmaya' çabası, yanlış yönlendirilmiş bir çabadır. \n\nÇünkü bu çabalama, bir tarihte 'doğmuş bir insan olduğun' varsayımına dayanır. \n\nHayır, bu zihnin uydurduğu bir yalandır. \n\nSen asla öyle bir insan olmadın!\n\nSadece insan gibi görünen enerjik bir kalıp sergiledin, titreşen bir desen olarak, 'en-uygun-kıvam' olan insan formunu taklit ediyor olabilirsin. \n\nBu bariz enerji desenine kanma, kalıba aldanma. \n\nDüşe düşüp aldanma\nKendin hayrete salma\nHak'tan gayrı ne vardır\nTâbire muhtâc ola\n[Gaybî nefesimden]\n\nErdi nefsimiz sona hem, söz uzanûr eğer kalanın der isem:\n\nÂgâh ol ki\nHer tür enerji deseni, \nÖzünde boşluktan ibârettir vesselâm\n\n~\nDüşünceleriniz size 'henüz mutlu değilim' dediğinde, tek sorun şu ki bu düşünceye inanıyorsunuz. O düşünceyi üreten farkındalığınız ise hiçbir zaman mutsuz olamaz.\n[A. Kadrî]\n\n~",
      "id": 202505081105
    },
    {
      "text": "[SÖYLEŞİ KAYITLARI'NDAN]\n\nNefs, dediğin, geçmişte yaşadığını sandığın ve gelecekte yaşamayı umduğun hikayelerin toplamıdır. Gerçek sen ise, bu satırları okurken nefesini tuttuğunu fark eden o andır.\n[A. Kadrî]\n\nHani soruyorsun ya bana, \n'Hepten dağıldık n'olacak bu din-diyanet işleri?'\n\nSen önce kendine şunu sor bakalım:\n\nGeçmiş ve gelecekle aran nasıl?\n\nVe şimdi 'Ben' diye-bildiğin nerede duruyor?\n\nÇünkü tanrılar da, dualar da, günahlar da...\nBir-sen, geçmiş ve gelecek ağına takıldığın sürece var olacak... \n\nŞimdi'de ise sadece bir çocuk gibi gülüp geçmek var...\n\nDenemesi çok basit aslında...\n\nSen-den bir eylem açığa çıkayazdığında\n\nGeçmişinden besleniyor mu?\nGelecekte kendi adına meyvesini yemek istiyor mu?\n\nGeçmişi olmadan duramayan\nGeleceğini kurmadan yapamayan kim?\n'Ego-nefs-kişi'\n\nO biri, geçmiş ve gelecekle ilgili düşüncelere inandığı ölçüde, ayrı-sûret-nakşına kandığı sürece, günlük ibadetleri de aşk ile uygulamaya devam etmeli!\n\nGeçmişe dair pişmanlıklar ve geleceğe dair korkular, zihnin seni beni esir almak için ördüğü ağlardır.\n\nŞimdi burada bulun-an-da ne gezer bunlar...\n\n~\nDîn ü millet sorarısan ‘âşıklara dîn ne hâcet \n‘Âşık kişi harâb olur âşık bilmez dîn diyânet\n~\nOruç, namaz, gusl, hac hicâptır âşıklara,\n‘Âşık andan münezzeh hassü'l-havas içinde\n[Y. Emre'den]\n~\n\nHoş eğer geçmişinle cebelleşiyorsan, o seni hâlâ yönetiyor demektir. Yok eğer gelecek için endişeleniyorsan, o seni şimdiden gasp ediyor demektir. \n\nGerçek ibadet, bu ikisinin arasında bir anlığına durup gülebilmektir...\n\nDua etmek, geçmişin günahlarından kurtulmaya çalışmaksa eğer, marifet o günahların hiç var olmadığını görmektir. \n\nAradaki fark ne mi?\n\nBiri, zincirlerini gevşetmek, diğer biri ise zincir diye bir şey olmadığını anlamaktır vesselâm\n",
      "id": 202505021548
    },
    {
      "text": "[SÖYLEŞİ KAYITLARI'NDAN]\n\n~\nKendini kaybetmek, kendini bulmanın tek yoludur. \nAma belki de 'kendin' dediğin şey\nKaybolacak kadar gerçek değildir.\n[A Scanner Darkly]\n\n- Nefs ile cihâd etmektir kârımız\n\nKim bu nefs ve nefs ile cihâd eden kim?\n\nYokla bakalım o kimliği\nNe zamandan beri var?\n\nNefs ile savaş...\nYakından görülene kadar bir hayâlet sürekli avlanır!\nGel bu sırra yanaş...\n\n- Her dem benlikten geçeriz\n\nBenlikten geçen kim?\n\n- Hakk'a verdik hep vârımız\n\nNeyin var ki?\nBir şeye sahip olan kim?\n\n- Fenafillah'dır zevkimiz, dervişler derler bize...\n\nAllah'da fena bulan kim?\nO kimliğin hakikatte bir varlığı var mı?\n\n- Masivaullah değil mi işte?\n\nMâ-sivâ\nBir şeyin dışında kalan ve ondan başka olan her şey:\n\n- Allah’ın zâtı dışındaki bütün varlıklar işte?\n\nKendinden bahsettiği biricik sûreye bakılırsa:\nAllah'ın zâtı, ehad ve samed\nYani kendiyle dolu tek bir bütün\n\nO hâlde 'Bütün'ün dışı-harici' ma-siva mantık hatası  olmaz mı?\n\nFenâ olan hakikatte sivâdır\nBeğim bâki olan vech-i Hudâ'dır\n[Ol-anlar-şeyh-i'nden]\n\n- Ne desek hata mı yani?\n\nDile geldiğinde öyle...\n\nNe var ki 'Fenafillah' mevsiminde ancak böyle zevk ediliyor...\n\nBatmayan güneşin görüldüğü anda\nFenerin, lambanın, mumun ışığı sönüyor...\n\nBekâbillah'da bütün sözler anlamını yitiriyor...\n\nSeyr-i ilallah\nAllah'a doğru seyir böyle biraz yanılsamalı işte...\n\nZira bir bulut, gökyüzünü araştırmaz. Çünkü o, eylem hâlindeki gökyüzünün ta kendisidir...\n\nTanrı'yı arayanlar için kötü haber: \n\nO, aranmayı bıraktığınız yerde değil, aramanın kendisinin, dahası arayanın bir yanılsama olduğunun görüldüğü yerde bulunur.\n\nEvet aradığın her şey, aramanın bittiği yerde duruyor. \nAma sen hâlâ yürüyorsun üstelik 'durmayı' da senin yaptığın bir eylem sanıyorsun.\n\nİnsan ancak kendi yarattığı tanrıyı öldürdüğünde özgürleşir. \n\nVe sana çok benzeyen O tanrı \nSenin aynandaki son yansımandır.\n\nPeki insan, kendi yarattığı tanrıyı yok ettiğinde geriye ne mi kalır? \n\nSadece yok ettiğini fark eden o 'sözde' varlık.\n\nHâsılı arayan sensin, aranan sensin. \nBulduğun şey ise, hiç var olmadığın.\n\nİzâhı olmayan şeyleri âkıbet mizâhı böyle oluyor:\n\nİster idim Allah'ı, buldum ise ne oldu?\nAğlar idim dün ü gün, güldüm ise ne oldu?\nİşit Yûnus'u, işit, yine del'oldu hoş;\nErenler ma'nîsine daldım ise ne oldu?\n\nKalbinde dinle-nesin",
      "id": 202504261305
    },
    {
      "text": "[SÖYLEŞİ KAYITLARI'NDAN]\n~\nSalâ olsun ikilikte kalana\nGelip birlik denizine dalana\n~\nYeter gezdin ikilikte cenâbet\nBu birlik bahrine dal bul tahâret \n~\n[Ol-anlar-şeyh-i'nden]\n\n- Sen ve dünya arasındaki ayrım, bir dalganın kendisini okyanustan ayrı sanması kadar komik...\n\n- İyi ama eğer her şey zihnimdeyse, bu kadar katı görünen sınırlar neden var?\n\n- Çünkü sen öyle seçiyorsun.\n \n- Gerçeklik, zihnin sana özel oynadığı bir oyundan ibaret ve bu oyunu kazanmanın tek yolu, oynamayı reddetmek...\n\n- Derdim kazanmak değil ki, zevkle oynamak... \n\nYanılsamaysa bırak yanılsayammm...\nHerkesin aldandığı bir rüyada kanmayım da ne yapayım?\n\nHem ya bu oyunun kurallarını yazan da senin zihninse? \nO zaman 'oynamayı reddetmek' bile aslında senaryonun bir parçası değil mi?\n\nYani bence 'yanılsama' diye bir şey yok çünkü yanılsamanın kendisi de yanılsama!\n\n- Kesinlikle öyle. \nTıpkı bir rüyada 'Bu bir rüya!' diye bağırdığında, aslında yine rüyanın içinde bağırdığın gibi. \n\nAma bu farkındalık, bütün rüyayı değiştirir.\nYani rüyanın okunmasını... \n\nDünyada ne varsa zihinde dönüyor\nHer şey ama her şey, kendi yazdığın bir tiyatro oyunun yerli yerince sahnelenmesi: \n\nSen, dünya, ayrılık, birlik, hepsi aynı perdenin gölgeleri. \n\nDalga okyanusu, rüya uyanışı, oyun da kuralı da zihnin cilvesi.  Yanılsama dediğin, yanılsamanın ta kendisi!\n\n~\nHiç kimse çekebilmez, pekdir feleğin yayı\nBir ulu imâretdir; alma başa sevdâyı ❞\n~\n\nMadem dünya hayâtı bir rüyâdır \nÖyleyse bir rüyayı değiştirmek gerekmez \nOrasını burasını tamir etmek anlamsız; \nRüyayı, rüya olarak görmek yeter... \n\n~\nNe reddedip kaçış\nNe kapılıp yapış\nSadece alışmadan\nBir güzel seyre dalış\n~\n\nBelki de uyanmak \nHer sahnenin rüyâda geçtiğini bilip\nGülümsemekte... \n\nBütün evren bir rüyadır ama uyanmak, rüyada olduğunu fark etmek değildir. Uyanmak, uyanışının da rüyanın bir parçası olduğunu anlamaktır.\n[A. Kadrî]\n\n~",
      "id": 202504252213
    },
    {
      "text": "[SÖYLEŞİ KAYITLARI'NDAN]\n\n~\n'Aramaktan yoruldu-m' \nDiye sızlanıyor\n'Acı çekiyor-um' \nDiye inliyorsun ya...\n\nDuyuluyor...\n\nPeki bu '-m' ekinin ikide bir takılıp durduğu\nO hayâlî zât-ı muhterem de kim?\n \nH-ayır h-ayır kim bu 'ben' yâ hu?\n\nDoğrudan bakıldığı an, buharlaşıveriyor\nFarkındalık ışığı, buzdan ben-im evini yıkıyor\n\nDeneyimlerimizin ardında katı, sabit, durduğu gibi duran bir 'ben' olduğunu varsayarız ama...\n\nDüşüncelerin düşünürü,\nHislerin hissedicisi olarak,\nMerkezde duran\nSabit bir öz var mı?\n\nYoksa hayâl meyâl mi bu acaba?\n\nYakından görülene kadar \nBir hayâlet sürekli avlanır...\n\nAma aramaya koyulduğunda, \nBu hayâlî 'ben' asla bulunamaz.\n\nYine de inkâr ettiğimiz yok:\nHissiyât var\nFikriyât var\n\nAma onlara sahip olan ayrı bir benlik yok, bu nev'i ipliklerin sarmalandığı bir yumak yok...\n\nKendinde doğrudan şunu dene: \n\nGüçlü bir duygu hisset ve sor:\n'Bunu hisseden kim?'\n\nÖfke ânında sor:\n'Bu öfkeyi kim taşıyor?'\n\nÂni bir neş'e patlamasını yokla:\n'Bu neşenin sahibi nerede?'\n\nAma doğrudan ham deneyimin içine bak. \nOnun hakkındaki düşüncelere değil, çıplak varlığına...\n\nBulup bulacağın yegâne şey ne mi?\n\nHer şeyin bir bir gelip geçtiği sessiz, açık, boş bir alan... \n\nDuyumların dans pisti...\n\nDüşünce kabarcıklarının yüzeyde kaybolduğu, engin bir okyanus...\n\nTürlü şekillerde görünüp dağılan bulutların içinden çıktığı, açık bir gökyüzü...\n\nDiyip diyeceğim o ki:\nGemiyi idare eden ayrık-sı kaptan, \nDümeni elinde tutan küçük bir varlık yok. \n- Poor-little-me\n\nHatta gemi bile....\n\nVarsa yoksa  varlığın büsbütün akışı olan hayatın kendi oluşu var...\n\nİşte cem vaktinde\nBunu böylece görmek özgürlüktür\n\nSen, deneyimleri yaşayan, yapıp eden bir şey değilsin, unutup hatırlamalar arasında gidip gelesin... \n\nSen, cümle deneyimlerin içinde açıldığı uçsuz bucaksız alansın.\n\nBu farkındalık, her şeyi yumuşatır ve kesin bildiğin bütün kenarlar esnemeye başlar...\n\nVe artık\nSavunacak 'kimlik' yok\nKaygı duyulacak 'son perde' yok\nDüşmeyi bekleyen\nBir 'ben' uçurumu yok...\n\nSadece şu anın\nAltın ırmağında\nTâze çağlayan\nÇıplak bilincin\nKıyısız akışı var\n\n'Sen bir dalga değilsin ki kıyıya vurup kaybolasın' dedi dalgalı saçlarını taramaz olan,\n'Sen hem o dalgayı oynatan, hem kıyıyı yalayan okyanussun, sâdece bunu unutmuşsun.'\n\n'Ağrıyan dişini arayan biri' gibi hissediyorsun değil mi? Oysa ağrıyan, diş değil  'sahip olma' fikrinin ta kendisi.\n[A. Kadrî]\n\n~",
      "id": 202504221646
    },
    {
      "text": "[SÖYLEŞİ KAYITLARI'NDAN]\n\nTersi değil\nMatrix senin içinde. \nSen matrixsin. \nAynadaki suretin \n'Ben değilim' dediği an, \nÖzgürleşirsin.\n[V. Pelevin zevkiyle]\n\n- Merhaba bu sitedeki kayıtları ilgiyle takip ediyorum ve size şunu sormak istiyorum: \n\nGerçekliği hakikaten deneyimleyebilir miyiz? \n\nEğer deneyimlenebilirse, bu deneyimin öznesi nedir? \n\nYok eğer biri tarafından deneyimlenemezse, o zaman pek çok üstadın bahsettiği bu gerçeklik onlar için nasıl bilinebilir oluyor? \n\nŞimdiden teşekkürler!\n\nBilmem farkında mısınız ama, bu sualin dayandığı mantık en baştan yanılsamalıdır. \n\nZihin, 'deneyimleyen bir öznenin, kendinden ayrı bir gerçekliği deneyimlemesi gerektiği' varsayımıyla hareket eder. \n\nBelki farkında değilsiniz ama sorunuz tam da bu kurmaca mantığın üzerine inşa edilmiş, bu yüzden de kaçınılmaz olarak bu belirsizlik ortaya çıkıyor.\n\nŞunu netleştirelim: \n\nSen sandığın (hikaye olan kişi) değil\nSen olan (ÖZ) zaten gerçekliğin ta kendisisin. \n\nKendini bilmek için 'deneyim' denen şeye ihtiyaç yoktur. \n\n'Deneyim' kavramı, A biriminin B durumunu deneyimlemesi gibi ikili bir ayrıma dayanır. Oysa böyle bir ayrım geçersizdir. \n\nNe A birimi ne de B durumu gerçekte sabitlenebilir varlıklardır. \n\nDolayısıyla 'deneyim' dediğimiz şey de temelsiz bir kurgudan ibarettir. \n\nVe sualiniz, var olmayan bir mantıksal çerçeveye dayandığı için, sualin kendisi de aslında boşlukta sallanan bir kavramdır.\n\nEğer bir 'gerçeklik' varsa, o zaten sensindir. \n\nGerçeklik, deneyimlenecek başka bir durum değildir. \n\nBaşka bir deyişle, sen (ÖZ) zaten gerçekliğin ta kendisi olduğun için onu 'deneyimlemeye' çalışmak abesle iştigaldir. \n\nÖzetle, 'gerçekliği deneyimlemeliyim' düşüncesi bile başlı başına bir yanılsamadır. \n\nKendinin gerçekliğin ta kendisi olduğunu fark etmek, hiçbir deneyim sürecine ihtiyaç duymadan anında gerçekleşebilir.\n\n- Peki o vakit neden sürekli kendi deneyimlerinizi gözlemlemenizi öneriyorsunuz? Bu bir çelişki değil mi? \n\nHayır. Çünkü tüm deneyimleriniz aslında kendi zihinsel enerjinizin yansımalarıdır. Size deneyimlerinizi karışmadan gözlemlemenizi söylerken, bunları sanki iki ayrı parçaymış gibi düşünmenizi kastetmiyorum. \n\nTıpkı bir rüyada, rüya içeriği ile rüyayı görenin aslında aynı şey olması gibi, siz de kendi zihinsel enerjinizin dalgalanmalarından ibaretsiniz. \n\n- Peki neden 'gözlemci ben ve gözlemlenen dünya' gibi bir ayrım hissediyoruz? \n\nİşte tam da bu, sizin (ÖZ) sonsuz zekâ enerjisi olmanızın doğal bir sonucudur. Bu enerji, sayısız şekilde kendini bölünmüş gibi gösterebilir, elbette gerçekte böyle bir bölünme olmadan...\n\nDeneyimlerinize dikkat kesildiğinizde, bir noktada tüm bu deneyimlerin aslında sizden ayrı olmadığını, hepsinin o muazzam enerjinizin (En-Nûr) anlık titreşimleri olduğunu fark edeceksiniz. \n\nO an gelecek ve göreceksiniz ki 'gözlemci' ile 'gözlemlenen' aslında aynı zekâ enerjisinin dansıdır, zihnin varsaydığı gibi iki ayrı kutup değil.\n\nBaşlangıçta kendinizi çevrenizden ayrı bir gözlemci gibi hissetmeniz normaldir, bu da zekâ enerjisinin (akl-ı küll) bir oyunudur. \n\nHiç sorun değil, bu yanılsamayla başlayabilirsiniz. \n\nZamanla fark edeceksiniz ki bu 'gözlemci'nin ardında başka bir gözlemci daha var, onun da ardında bir diğeri... El-evvel'e değene dek sonsuz bir geriye gidiş! \n\nAynı şekilde, dışarda gözlemlenen nesneleri de parçalarına ayırmaya çalıştıkça, moleküllerden atomlara, atomlardan kuarklara inip duracak ama hiçbirinde somut, elle tutulur, katı bir gerçeklik bulamayacaksınız. \n\nSonunda anlayacaksınız ki ne 'gözlemci' dediğiniz şey sabitlenebilir ne de 'gözlemlenen dünya'. \n\nDaha da çarpıcı olanı, 'gözlemci' dediğiniz şeyin aslında gözlemlenenlerden biri olduğunu fark edeceksiniz! \n\nYani ne deneyimleriniz ne de sizi deneyimleyen benliğiniz sağlam bir temele oturmuyor. \n\n- O hâlde 'ben' diye-bileceğimiz sabit bir özne var mıdır? \n\nKesinlikle yoktur! \n\nBir an gelecek, zihnin tüm bu mantık örgüsü çökecek ve fark edeceksiniz ki 'gözlem' ve 'gözlemlenen' diye bir enerji oyunu varsa da, ne gözlemciyi ne de gözlemleneni kesin olarak belirleyemiyorsunuz. \n\nBasitçe ifade edersek, ne 'ben' denen bir özne ne de 'benim gözlemlediğim evren' diye bir şey kalıcı değildir. İkisi de sahnesi gereği, zihnin uydurduğu geçici kavramlardır..\n\n- Öyleyse ne yapmalı?\n\nBelki kolay değil ama çok basit: \n\nDeneyimlerinizi dikkatle izleyin ve tadını çıkarın. \n\nNe gözlemciyi ne de gözlemleneni analiz etmeye, yorumlamaya çalışmayın. \n\nSadece izleyin. \n\nBir noktada, o AYDINLANMA (satori-miraç) ânı kendiliğinden gelecektir. \n\nSakın 'gerçekliği yakalamalıyım' gibi bir hedefe takılmayın. \n\nÇünkü gerçeklik zihnin ulaşabileceği bir hedef değildir\nZaten hep orada olan ta kendinizsiniz!\n\nAydınlanma dedikleri şey, kendini boş bir odada yakaladığın anki şaşkınlıktır; hem kapılar hem pencereler yokken nasıl girdiğini sorgularsın.\n[A. Kadrî]\n\n~",
      "id": 202504201930
    },
    {
      "text": "[SÖYLEŞİ KAYITLARI'NDAN]\n\n~\nBaşarı \nMutluluk\nGelişme, büyüme \nÖzgürlük\n\nBişî bişî peşinde koşmalardan\n\nGidip gelmelerden\nUnutup hatırlamalardan\nBezdim vallahi vallahi \n\nHer şeyi bir arada tutmaya çalışmak, sahip olmak, çevremi korumak, kendimi merkezde tutmak o kadar yorucu ki...\n\n- Yok mu bir son-ucu?\n\nHer işini hoş \nKendini boş bil\n\nGerçek özgürlük, kendini hiçbir şeyin merkezinde görmemektir. \n\nHatta kendi bedeninin bile...\n\nSorular, soru içinde:\n\nAma nasıl olur?\nÖyle nasıl hareket edilir?\nİşin sonu nereye varır öyle?\n\n••\n••\n•\n\nBİR RÜZGAR ESTİ...\n~\nYerdeki kuru yaprağı yerinden etti\n~\nHavadan nem kaptı \nBunları okuyan\nCanı öyle istedi\nÇekip gitti...\n~\nAynı\nHavayla\nOynadılar\n~\n\nBilmediler...\n\n~",
      "id": 202504200830
    },
    {
      "text": "[SÖYLEŞİ KAYITLARI'NDAN]\n\n- Ben, bilgisayar programcısı rolünde görünüyorum ve uzayan bir evlilik terapisinde boşanmaya direniyorum.\n\nBenim öğrenim üzerinden, bu zevkinizi canlı canlı paketleyebilir misiniz?\n\nHaydi birlikte yürüyelim...\n\nHer mâtem süreci, beş evrede tamamlanır\n\n1. İnkar \n2. Öfke\n3. Pazarlık\n4. Depresyon\n5. Kabul-len-me\n\nBu 5 kapıyı şimdi bir başka zevkle açalım mı?\n\nAşağıda, Yas Süreci evreleri ile zihin-beden gerçekliğinin aydınlanma dinamiklerini sentezleyen 5 adımlı algoritmayı sunuyorum:\n\n1. \nİnkar Evresi \nGerçekliğin reddi\n(İllüzyon-Beden Simbiyozu)  \n\n- **Mekanizma:** \nZihin, bedenin duyusal algıları tarafından üretilen 'gerçeklik' illüzyonuna tamamen bağlanır.  \n\n- **Eylem:** \nBedensel deneyimlerin geçiciliğini somutlaştıran ritüeller (nefes meditasyonu, beden taraması).  \n\n- **Çıktı:** \n'Beden bir taşıyıcıdır, hedef değil'* idrakı. \nİllüzyonun ikili kanatları (haz/acı) fark edilir.\n\n2. \nÖfke Evresi \nGerçekliğin Yarattığı Rahatsızlık\n(Bilişsel Çatışma)\n \n- **Mekanizma:** \nZihin, sınırlı algı kapasitesi nedeniyle hakikati bütünsel kavrayamadığını fark eder.  \n\n- **Eylem:** \nParadokslarla yüzleşme\nÖrn: 'Gerçek yalanla anlaşılır' antinomisi üzerine derin düşünüş).  \n\n- **Çıktı:** \nKavramsal sınırların yıkılması.\nÖfke, entelektüel tutsaklığa karşı bir katalizör olur.\n\n3. \nPazarlık Evresi \nGerçeklik ile Uzlaşma Arayışı\n(Diyalektik Sentez)\n\n- **Mekanizma:** \nZihin-beden, hakikat ve illüzyonu dengelemek için metaforik 'antlaşmalar' arar.  \n\n- **Eylem:** \nİkili karşıtlıkların dansı \n(Örn: Mantık ↔ Sezgi, Bilim ↔ Spiritüalite)\n  \n- **Çıktı:** \nGeçici köprülerin inşası.\nHakikat, paradoksal olarak hem yoklukta hem varlıkta tezahür eder.\n\n4. \nDepresyon Evresi \nSinir Harbi - Gerçekliğin Ağırlığı\n(Boşluk Navigasyonu)\n \n- **Mekanizma:** \nTüm kavramsal yapılar çöker. \nZihin, sınırsızlık karşısında 'anlamsızlık uçurumu'na düşer.  \n\n- **Eylem:** \nHiçlikle yüzleşme \n(Koan: 'Acıyı taşıyan kim?').  \n\n- **Çıktı:**\nEgo merkezli çevre sınırların erimesi.\nBeden-zihin, boşluğun rahminde yeniden şekillenir.\n\n5. \nKabullenme Evresi \nFarkındalık - Aydınlanma - Hatırlama\n(İkili Olmayan Uyanış)\n\n- **Mekanizma:** \nAlgı, dualite ötesine genişler. \nHakikat ve illüzyon aynı bütünün polariteleri olarak bütünleşir.  \n\n- **Eylem:** \nSomutlaştırılmış farkındalık \n(Her eylemde 'oluş' halinin doğrudan deneyimi).  \n\n- **Çıktı:**\nAydınlanmış somutluk.\nBeden hakikatin taşıyıcısı, zihin ise onun dans alanı olur.\n\nSistem Dinamiği:\nBu algoritma lineer-doğrusal değil fraktal döngüsellikte işler. \n\nHer tamamlanan döngü, \n'Acı, sınırları aşmak için zihnin kendi sınırlarını yakmasıdır' prensibiyle derinleşir. \n\nGerçek uyanış, tüm evrelerin aynı anda holografik olarak deneyimlenebildiği anda, noktanın sonsuzluğunda kristalleşir.\n\nAydınlanma, artık 'ben' yazılımını güncellemeye çalışmamaktır.\n[A. Kadrî]",
      "id": 202504192238
    },
    {
      "text": "[SÖYLEŞİ KAYITLARI'NDAN]\n\n𓏧\n\n- 'Kendini sevmek' mi gerek? \n\nSiz hiç kendini gerçekten seven biri gördünüz mü? \nHer sevgi az da olsa şartlı değil mi?\nMisal ben hiç görmedim...\n\n'Kendini sevmek' bile bir ikilik yaratır: \nSeven bir ben, sevilen bir diğer ben. \nOysa aşk dediğin şey, zaten bu bölünmüşlüğün acısından doğar.\n\nKişi, yalnızlığın dayanılmazlığından kaçmak için içinde 'sevilen bir ben' yaratır. Sonra ona tutunur: 'Kendimi seviyorum' der. \n\nAma bu sadece bir yansımadır!\n\n- Peki ya 'arınma'? Uyanış, öze dönüş...\n\nDışın, içe hayâlâtı... ❞\n\n'Arınma' duyduğum en kirli kelime! \nÇünkü önce 'kirli' ya 'uyuyan' olduğun fikrini kabul edersin. \n\n'Kusursuz olmalıyım' dersin. \n\nOysa olduğun şey zaten kusursuzdur \nKusursuzluk fikrinden bile öncedir, ötedir!\n\n- Yani hiçbir şey yapmamalıyım?\n\n'Yapmak' da bir kavram. \nBir 'yapan' olduğunu varsayar. \nOlduğun şey, yapıp yapmamaktan öncedir. \nDans eden değil, danstır o.\n\n- Bu zevkte salat, yöneliş nerde duruyor?\n\nİçin, dışa zuhûrâtı... ❞\n\nOlup duruyor\nSalat-ı daim: \nSandığın şey-den olduğun şey-e... \nDoğru\n\n- Bir de ölüm-e dokunsanız?\n\nKim ölecek? \n'Doğduğunu' sandığın kişi mi? \nO zaten bir hayaldi. \n\nGerçekte, ne bir doğum vardı ne de ölüm. \n\nFelek bizi kaptan kaba koyar... ❞\n\nSadece enerji, form değiştirir\nTıpkı buzun suya dönüşmesi gibi. \nAma su hep vardı değil mi?\n\n- Ne yani... hiçbir şey yok mu?\n\n'Hiç-bir-şey' bile fazla! \nÇünkü 'hiçlik' kavramı, 'bir şey'e tepkidir. \n\nOlduğun şey, ikisinin de ötesinde. \n\nİşte bu yüzden susuyorum artık. \n\nKapı çarpar. \nRüzgar eser. \nİçeri 'hiçlik' girer.\n\n- Peki bu 'hiçlik' de neyin nesi? \nBir misafir mi geldi şimdi?\n\nRüzgâra iyi bak! \nKapıyı çalan 'hiçlik' değil, senin 'bir şey bekleyen' zihnin. \n\nHiçlik çalmaz kapıyı hiç...\nO zaten hep içeridedir. \n\nSen onu dışarıda ararken, o burada koltukta seninle birlikte yazdıklarını okuyor...\n\n- Anlamıyorum, anlamıyorum...\nEllerimi sıkıyorum ve ben hâlâ bir 'ben' hissediyorum!\n\nYere düşen yaprağı öperek eline alır...\n\nİşte 'ben' dediğin o: \nRüzgârın savurduğu bir yaprak. \nAma sen rüzgârsın. \nYaprağın kıvranmasını izleyen de sensin. \nVe ikisinin arasında hiçbir ayrım yok.\n\n...\nDerin \nSessizlik\n...\n\n- Gözlerim dolu dolu oldu... \nYani... hiçbir şey bilmiyorum.\n\nİşte şimdi her şeyi biliyorsun. \nÇünkü 'bilmiyorum', hakikatin kapısıdır. \nOnu selamla ve hiçliğin baş köşesine geç.\n\n𓍯\n\nBir kuş daha havalanır meclisten\nDinleyenler susar. \n\nArtık konuşacak bir-i kalmamıştır.\n\n𓏧",
      "id": 202504132349
    },
    {
      "text": "[SÖYLEŞİ KAYITLARI'NDAN]\n\n• Deneyimin ölçü birimi ACI'dır\n• Acı-eksiklik-ayrılık doğrudan algılanır \n• Esenlik-tamlık-vuslat-varlık dolaylı olarak algılanır\n• Zihin, sürekli olanı algılayamaz \n• Tek uçlu sopa tutulamaz\n\n- Birlikte yürüyüşümüzün son bölümünde geçen bu cümlelerle fenâ hâlde sarsıldık.\n\nBu zevkle biraz daha yürüyebilir miyiz?\n\nÖyle yazıldı, öyle olsun\n\nİşbu anahtar cümlelerimizle önümüzde açılan bazı kapılar:\n\n•\nZihin tamlığı, bütünlüğü algılayamaz\nBüsbütün ısıramaz ancak parça koparabilir\nBu yüzden zihin, 'tamamlanma hayâliyle!' sürekli bir şeylerin eksik olduğu hissiyle beslenir. \nYoksa ölürdü.\n𓏧 \n→Algı, eksiklik üzerine kuruludur; tamlık kalıcı olduğundan algılanamazdır.\n𓍯\n\n•\nİnsan sadece diş ağrısını hissetmez, aynı zamanda 'diş ağrım var' diye düşünür. \nİşte asıl acı olan bu ikincisidir.\n𓏧\n→ Zihnin acıyı meta-düzeyde yeniden üretmesi, 'eksikliğin' katmerleşmesi.\n𓍯\n\n•\nMutluluk diye bir şey yoktur, sadece mutluluğun hatırası vardır. Çünkü mutluluk anında, onun farkında bile olmayız.\n𓏧\n→ 'Esenlik' ancak yok olduğunda dolaylı olarak kavranır.\n𓍯\n\n•\nSevdiğin her şey, seni terk etmek için yanına gelir.\n𓏧\n→ Doğrudan algılanan 'ayrılık', varlığın temel yasasıdır.\n𓍯\n\n•\nGerçek acı, düşüncenin kendi kendini kemirmesidir. Diğer her şey sadece cildi çiziktirir.\n𓏧\n→ Algının paradoksu: \nAcı, zihnin süreklilik arayışının çıktısıdır.\n𓍯\n\n•\nHiçbir şey seni bu hayatta sahip olamayacağın şeyler kadar mutlu edemez.\n𓏧\n→ Mutluluk, yalnızca yokluğunda hissedilebilir.\n𓍯\n\n•\nTanrı’yı aramaktaki trajedi, bulunduğunda artık arayanın var olmamasıdır.\n𓏧\n→ Vuslat, öznenin yok oluşu demektir; dolayısıyla asla tam olarak deneyimlenemez.\n𓍯\n\nHayat, \nTanrı'nın \nKendini unutmak için \nYarattığı bir narkotiktir. \nACI ise \nDozun az geldiği \nAnlardır.\n[V. Pelevin'den]\n\n•",
      "id": 202504112252
    },
    {
      "text": "[SÖYLEŞİ KAYITLARI'NDAN]\n\nDünya hayatı sâde bir oyun, bir eğlence; bir süs, bir gösteriş, bir aldanış ve sâhip olma arzusundan başka ne... \n[Kelâm-ı Kadîm'den]\n\nHak bu dünya için 'oyun' dedi ya\nCezalar fitneyi yatıştırmak için\nOyuncak kadar verilir!\n[Cenâbı Mevlevî'den]\n\nFiziksel gerçeklik sandığımız nedir?\nOyunun tadını çıkarabilmek için gerçek olduğuna İNANMAMIZ gereken nihâî san-al gerçeklik...\n[A. Kadrî]\n\nVe perde...\n\n'Bir saniye ama...' \nDiye itiraz ediyor biri, sesinde acı bir telaş. \n\n'Eğer her şey bir şakaysa, neden bu kadar ciddiye alıyoruz? Güven, korku, ölüm, hayat... \n\nNiye bu kadar ağır geliyor bütün bunlar?' \n\n'Ağır mı?' \nDiye soruyor bir-diğeri, gözlerinde bir pırıltı. \n\n'Ağır gelen tek şey, senin kendi kostümün. O-BEN diye-bildiğin maske var ya, işte o sıkıyor canını. Güven mi dedin? Güven, o maskeyi sıkı sıkı tutmanın başka bir adı. \n\n'Ya düşerse?' diyorsun. \n'Ya bu rolü oynayamazsam?'\n\nAma gerçek şu: \nSen zaten o maske değilsin. \nSen sahnenin ta kendisi, sahne ışıkları, perde, yerine gör her şeysin! \n\n'O yüzden bırak düşsün maske, ne olacak ki?' \n\nSalon bir an nefesini tutuyor, sonra kahkahalar yeniden kopuyor, ama bu sefer bir rahatlama var havada. \n\n'Yani, maskeyi bir çıkarsak kurtuluyor muyuz?' \nDiye soruyor biri, yarı ciddi, yarı alaycı.\n\n'Kurtulmak mı?' \nDiye gülüyor öteki, sesi bir gök gürültüsü gibi. \n\n'Kurtulacak bir şey yok ki! Sen zaten özgürsün! Ama özgürlüğünü bir kafese kilitleyip anahtarı arıyorsun. Güven dediğin, o anahtarı bulma umudu. \n\nAllah'a güven, kendine güven, sevgiliye güven... \nHepücüğü aynı hikâye. \n\nAma gerçek şu: \nKafes yok. \nKapı yok. \nAnahtar yok. \n\nSen zaten dışarıdasın, ama içeride olduğunu sanıyorsun!' \n\nSözler havada asılı kalıyor, keskin bir bıçak gibi zihinleri delip geçiyor. \n\n'Peki, ne yapalım?' \ndiye soruyor sormadan duramayan biri, sesinde bir çaresizlik tınısı. \n\n'Ne yani hiçbir şey yapmamak mı çözüm?' \n\n'Hiç-bir-şey yapmamak mı?' \nDiye yarım ağızla gülüyor diğeri, gözleri parlayarak. \n\n'Sen zaten her şeyi yapıyorsun! Nefes alıyorsun, düşünüyorsun, gülüyorsun, ağlıyorsun... Daha ne yapacaksın ki? Oluyor işte olanlar...\n\nAma şunu unutma: \n\nDalga ne yapsa okyanusun kucağından çıkmaz.\nYaptığın hiçbir şey seni daha fazla 'sen' yapmaz. \nÇünkü sen zaten mutlak bir tamlıksın. \n\nDaha neyi tamamlamaya çalışıyorsun? \n\nÂlemin kendisi senin sahnen, ve sen hâlâ 'daha büyük bir rol isterim' diye mızmız mızmızlanıyorsun!\n\nKahkahalar salonu sarsıyor, ama bu sefer bir başkaldırı var havada, sanki herkes kendi zincirlerini kırmaya hazır. \n\n'Peki, ya ölüm?' \nDiye soruyor biri, cesaretle. \n\n'Oyun bittiğinde ne olacak? Yani sahne karardığında?' \n\n'Ölüm mü?' diye yanıtlıyor bir-diğeri, sesinde sarsılmaz bir dinginlik. \n\n'Ölüm, sadece perdenin inmesi. Ama perde inse de, sen hâlâ oradasın. Derin uykuda öyle değil misiniz her gece? Hiçbir şey bilmeden, hiçbir şey olmadan... Yine de varsın, değil mi? Ölüm de öyle. Bir sahne kapanır, başka bir sahne açılır. \n\nAma sen? \nSen hep ordasın, ne bir eksik, ne bir fazla. \n\nÇünkü sen bilincin ta kendisisin, başlangıçsız ve sonsuz.' \n\n'Bu çok mu basit oldu böyle?' \nDiye soruyor ortaya karışık seven biri, şaşkın. \n\n'Yani, bu kadar mı?' \n\n'Evet, bu kadar!' diye haykırıyor diğeri, coşkuyla. \n\n'Ama basitlik seni korkutuyor, değil mi? Karmaşık bir şeyler istersin, değil mi? Büyük bir sır, gizemli bir cevap... \n\nAma gerçek şu: \nEn büyük sır, sır diye bir şey olmaması! \n\nSen her şeysin ve bu seni çıldırmaya yetiyor, çünkü zihnin 'daha fazla' diye bağırıyor! Bütünün fazlası ne imiş!'\n \nKahkahalar, alkışlar, birkaç şaşkın mırıltı. \n\n'Peki, huzur nerede bu çıldırmanın içinde?'\ndiye soruyor huzursuz bacaklı biri, umutla. \n\n'Huzur mu?' diye iç çekiyor, sesinde bir sonsuzluk yankısı. \n\n'Huzur, senin tam şu anda olduğun yer. Ama sen onu arıyorsun, o yüzden bulamıyorsun. Huzur, ne bir his, ne bir düşünce, ne de bir hedef. \n\nHuzur, ismin yalın hâli, senin maskesiz hâlin. \nDerin uykuda, hiçbir şey istemediğin o anda, huzur değil misiniz? \n\nİşte o huzur, \nHâlihazırda şu anda da burada. \n\nSadece gözlerini kapatmana filan da gerek yok. \nGözlerin açıkken de görebilirsin: \nSen zaten huzursun\n\nKi huzursuzluğu fark edebiliyorsun güzeller güzeli...\n\nSözler bir ok gibi saplanıyor zihinlere, yere yığılıyor zihinler, düşenler kalbin kucağında bulunuyor ve bir an için herkes susuyor. \n\nSonra bir kahkaha patlıyor, sonra bir tane daha.\n\nNe ecel terleri dökmüşüz nelerden\nAmma korkmuşuz yok yere kimlerden \n\n",
      "id": 202504111140
    },
    {
      "text": "[SÖYLEŞİ KAYITLARI'NDAN]\n\n- Biri rüyama girip 'beni uyandırabilir mi? \nDiye sormuştun ya hani\n\nHayret-engiz olan ne biliyor musun?\n \nSenin gerçeğin olanın \nAsla uyumamış olması \n\nVe komik olan ne mi?\n\nSen-sandığın\nŞimdi uyanık sandığın\nUyanabilecek olan ise hâlâ uykuda...\n\nÇünkü sen zâten uyanıklık ve uyku düşüncesinden önce varsın. \n\nNe uyuyabilirsin ne de uyandırılabilirsin!\n\nHep masal-sevicilikten mi oluyor bunlar bilmem...\n\nYüz yıllık uykudan bir öpücükle uyanacak\n'Uyuyan Güzel' değilsin ya hu\n\nNe varsa rüyada geçiyor\nUyanma diye bir şey yok... \n\nBelki de uyanma, işte bu farkındalıktır. \n\nİlle iki resim arasında yedi fark yiyeceksen\nAramızdaki fark şu olabilir: \n\nSen kâbus görmediğini düşünüyorsun, \nBense belki mahbûs belki de kâbusum. \n\nAma kendime şunu diyebilirim: \n\nKâbus olsun, normal rüya olsun, ben rüyanın ta kendisiyim, kâbusun da ta kendisiyim. Bence bir farkı yok. \n\nBen cennetim, ben cehennemim\nAma ne cennette ne cehennemde bir 'ben' yok! \n\nBelki de fark yoktur, artık fark etmez. \n\n- Acı çekiyor musun, bir acı çeken var mı? \n\nEğer acı çeken yoksa, acı da yoktur. \n\nİşte bu, psikolojik acının yokluğu; 'ben' fikri diye bir şeyin artık var olmadığı yerdir\n\n- Peki, bu acının yokluğu nereye varır?\n\nAcının yokluğu, ne bir varış noktası ne de bir başlangıçtır; o, sadece senin zaten olduğun şeydir ama bunu bir 'şey' olarak tanımlamak bile fazla kaçıyor. \n\n- Ama buna ulaşmak istiyorum\n\nİşte tam da bu istek, seni bir psikoz döngüsüne sokuyor.\n\nBir şeyleri değiştirmek zorunda olduğunu düşünüyorsun çünkü mutlak 'ben' fikrini tamamen kabul edememişsin, giyindiğin dalgayı çıkarıp henüz okyanusa dönememişsin... \n\n'Başka bir yere gitmek istiyorum' diye fısıldıyorsun ya; işte bu, o avantaj arayan, kurtuluş uman 'ben' fikri. \n\nEvet, avantaj peşindeki bu 'ben', ortadan kalkmasını istediğin şey; ama onun kaybolmasını istemek, yine bir avantaj arayışı değil mi? \n\n'Ben' fikrinin yok olmasını isteyen, teslim olacak bir 'ben' var hâlâ ara yerde...\n\nVe bu, kendi yokluğundan bir kazanç uman o tuhaf döngüde sıkışıp kalıyor. \n\n- İmkânsız bir çaba, ne yazık ki böyle!\n\n'Ne yazık ki' diye iç çekiyorsun ama sen dar-ağaçta asılı kalan bir hayâl değilsin; sen zaten geniş  geniş yaşıyorsun, düş görüyorsun ve bu düşten bir hayli keyif alıyorsun güzeller güzeli...\n\nSeyir var seyrân içinde\nDevir var devrân içinde \n\n~",
      "id": 202504080705
    },
    {
      "text": "[SÖYLEŞİ KAYITLARI'NDAN]\n\n- Bir süredir âdet hâline geldiğini fark ettiğim hâlde vefâ olsun diye, hayatımın acısını dindirmek ve âhirette rahat etmek ya da  bazı beğenmediğim hâllerimi 'düzeltmek' için belki de bir teselli olarak devam ettiğim zikirler, ibâdetler var.\n\nAçıkça sormak istiyorum, bunlar gerçekten işe yarıyor mu?\n\nNe de güzel ifade ettin. \n\nTâ merkezden kelâm edersek acı, geçmiş-gelecek yaşamlar gibi tüm bu fikirler ve çokça manevi pratik yapma, zikir çekme, yüksek bilinç hallerine ulaşma, manevi makamlar elde etme ihtiyacı, yalnızca zihnin kendi var-saydığı sonra da inandığı desenlerden ibarettir. \n\nZihin, bu varsayımları sanki 'gerçekmiş' gibi ciddiye alır. \n\nElbette yüz türlü ibadete ya zikir çekmeye karşı filan değiliz, sana iyi geliyorsa, bir hedef koymadan devamında bir sakınca yoktur.\n\nYani bunları 'gerçek' bir amaca ulaşmak için 'gerçek' bir araç olarak görmediğin sürece, bunlar yürümek, yemek yemek, uyumak gibi tamamen zararsız fenomenlerdir. \n\nNe var ki bu uygulamaları şu anda eksik olduğunu varsaydığın daha iyi bir gelecek veya sonuç için kullanırsan, o zaman inceden bir memnuniyetsizlik ızdırabı ortaya çıkacaktır...\n\nAma bu da dert değil...\n\nSen zâten mutlak bilinç olarak, zihnin işleyişinden aşkın olduğun için, bu ince ızdırabı ânında fark edebilirsin. \n\nVe karanlık bin yıllık olsa da bir kere farkındalık ışığına uğradığı anda dağılır...\n\nBu ince acıların güçlü görünse de aslında tamamen içerikten yoksun olduğunu, tıpkı deneyimdeki diğer tüm olay örgüleri gibi içinin boş olduğunu, ışık oyunu olduğunu anlarsın. \n\nBalon üfürmekle şişer\nYalan inanmakla gerçeğe döner\n\nÜfürme sönsün\nİnanma aslına dönsün\nBırak geçsin...",
      "id": 202504061447
    },
    {
      "text": "[SÖYLEŞİ KAYITLARINDAN]\n\n•\n'Cennetin krallığı' yeryüzünün ötesinde bulunan veya ölümden sonra gelen bir şey değildir. Dünü veya yarından sonraki günü yoktur ve yeterince bekleyince '1000 yıl' içinde filan gelmeyecektir. Kalbin bir deneyimidir, birlik zevkidir; her yerdedir ve hiçbir yerde değildir...\n[F. Nietzsche zevkiyle]\n\n'Ölüm' diye-bilinen \nİlla ki üç boyutlu yer tutucunun\nHayal perdesinden çekilmesi demek midir?\n\nBen hissi\nHenüz sahnedeyken\nBu beden-zihin terkibinde \nKonumlanan\nBir hayat merkezi\nBir irade merkezi\nBir güç merkezi\n\nYoğ imiş meğer\n\nFarkındalığı da \nKişi-sel ölüm değil midir?\n\nVe ölenin kıyameti kopmuş değil midir?\n\nGeriye varlığın büsbütün akışı olarak\nHAYAT kalıyor\nEn başından beri olduğu gibi...\n\nUçlar birbirine kavuşuyor\nÂhir evvele, zâhir bâtına değiyor\n...\nİnsandaki sonsuzluk tohumu, meyve veriyor\nÖlümlü olan, hep yaşayana dönüyor\n\n'Asıl soru, ölümden sonra süregelen kişi-sel yaşamın var olup olmadığı değil' dedi gidip gelmelerden yorulan, \n'Asıl soru ölümden önce senin benim hayatta olup olmadığımızdır'\n\n'En-nevmu ahu'l-mevt ve ehlu'l-cenneti lâ yenâmûn'\nUyku ölümün kardeşidir ve cennet ehli hiç uyumayacaktır.\n\nCan kulağıyla duyulunca bu sır bir kere...\n\nHer gün tattığımız bu zevk üzerinden, bire-bir bir okuma yapılabilir mi yok yere?\n\nŞimdi kendimiz bir ağızdan kelâm eyleyelim\nAğzımızdan çıkanı dönüp kendimiz dinleyelim\n\nRüyada, senin varlığın mı rüya mekanının içinde açılıyor?\nYoksa rüya mekanı mı senin içinde açılıyor?\nRüyada, gündüz bedeni mi iş görüyor?\nYoksa rüya yağmuruyla ıslanan bir rüya bedeni mi oynuyor?\n\nVarlık hissi, gerçekse değişmez olması gerek...\n\nRüyalarda bir varlık hissi vardır. \nBu, şu anda hissettiğiniz varlıkla aynıdır. \nBunlar iki farklı varlık değildir. \n\nBenzer şekilde, ölümden sonra bir varlık vardır\nVe bu, şu anda hissettiğiniz varlıkla aynıdır. \n\nVarlık örüntüleri, ifade şekilleri, isimleri resimleri değişir ancak varlık aynı kalır.\n\nÖyleyse ölümden sonra ne olacağını veya doğumdan önce ne olduğunu bilmeden önce...\n\nTam da şimdi tam da burada ne olduğunu bulmaya odaklanmalı...\n\nEğer bir 'ölümden sonra' varsa \nŞu anda nasıl görünmelidir?\n\nEğer bir 'doğumdan önce' varsa \nŞu anda nasıl görünmelidir?\n\nEl-ân ke-mâ-kâne...\n\nŞimdiki canlılık kimdir, kime aittir?\n\nBir evrende yaşadığınızı sanıyorsunuz. \nHayır hayır, evren sizin içinizde. \nZamanda ve mekanda yaşadığınızı sanıyorsunuz. \nHayır hayır, zaman ve mekan sizin içinizde. \nBu dünyaya doğduğunuzu ve öldükten sonra onu terk edeceğinizi sanıyorsunuz.\nHayır hayır, asla gelmiyorsunuz ve asla gitmiyorsunuz. \n[W. Hsin'den]\n\nDerler ki:\n'Ölüm bir perdedir'\nAma ya sahnenin kendisiyse?\nO zaman 'boşluk' ölümden sonra gelen şey değil\nİçimizde taşıdığımız şeydir.\nÖlüm ânı, \nSâdece onu, \nHep burada olanı \nAçığa çıkarır.\n[V. Pelevin'den]\n\n°",
      "id": 202504031206
    },
    {
      "text": "[SÖYLEŞİ KAYITLARI'NDAN]\n\n♠\n\nTanrı, gerçekliğin bizi sokmadığı yerlerde de yaşayabilelim diye rüyaları yarattı ve sonuna da artık kimseyi kandırmaya gerek kalmadığı için rüya görmeyi bıraktığımız 'bir an' olarak ölümü bıraktı...\n[V. Pelevin'den]\n\nİnsanlar uykuda olduklarını bilmezler \nÇünkü uyku onların tek gerçekliğidir. \n\nÖlüm de öyle değil midir? \n\n- Bilmem hiç ölmedim...\n\nBelki de sadece gözlerimizi bir kez daha açtığımızda fark ederiz ki...\n\nHep uyuyorduk...\n\nRüyalarımızda, \nGeride bıraktığımız hayata \nÖlmüyor muyuz her gece?\n\nNe var ki sabah kalktığımızda bunu unuturuz hemen... \n\nGerçek ölüm, sadece bir rüyadan uyanmamaktır. \nPeki ya tüm hayatımız bir rüyaysa?\n\n- İşte buralarda takılıyorum ben hocam, daha gözümüzün önünde akıp giden bu hayatın ne olduğu doğru dürüst anlayamadan, yok önceki hayat, yok sonraki hayat okumaları, ne bileyim, biraz anlamsız geliyor bana?\n\nGaliba Buda da öyle düşünüyordu...\nPali dilinde\n\nGeçmiş ve geçmiş hayatlar, \nToprak tozuna yani havada uçuşan bir toz zerresine benzetilir.\n\nGelecek ve gelmemiş hayatlar ise \nTopraktan bir vazoya...\n\nŞimdi, şu anda, doğrudan önümüzde olansa\nBir kil topuna, her şekli alabilecek oyun hamuru, ıslak çamura benzetilir...\n\n- Ama hepsi toprak?\n\nHepsinden dört unsur var ama vazo yapmak için illa bir el tutacak ve illa ateş değecek...\n\nİncir ağacının altında tozu toprağı yele veren bu zevkte...\n\nOrmanda yürüyen sıradan insanlara, doğrusal olmayan dalga fonksiyonunun çöküşünü tutarlı bir şekilde açıklamanın ortak bir yolu olmadığından olsa gerek...\n\nYaşam öncesi ve sonrası deneyimlerin göçünün mekaniği hakkında konuşmaya pek rağbet etmedi.\n\nÖlümden sonra bir kişisel hayat var mı yerine\nÖlümden önce nasıl bir hayat var, buna dokunmayı, bunu canlı canlı okumayı yeğledi...\n\nZira dünyadaki pek çok insanın esâs sorunu, henüz kendisiyle tanışmamış olmasıdır.\n\nİnsan ne imiş bilinmeyince, hayat ne imiş anlaşılmış olmuyor işte...\n\nSonuçta dünyada yaşayan ve oradan bir sonraki hayata, ukbâya geçen bizzat 'insan' değil mi?\n\nİnsanın yaşadığı hayattan,\nHayatın yaşadığı insana geçmeyince\nSuyun düğümü çözülmüyor vesselâm\n\nUyuyan uyuduğunu bilmez, tıpkı ölünün öldüğünü bilmediği gibi ve uyanmak, hâlâ uyuduğunun farkına varmaktır.\n[A. Kadrî]",
      "id": 202503232209
    },
    {
      "text": "[SÖYLEŞİ KAYITLARI'NDAN]\n\n- Egonun, ayrılık rüyasından uyanışını tam anlamak için canlı canlı misâller dinlesek ya sizden?\n\n'Haayyy Hak' deyip erenlerden nefeslenelim ilkin:\n\n'Ayruk bana' BEN dimeyem, \nKimesneye sen dimeyem\nYa kul ya sultân dimeyem\nKalsun işidenler ta'na ❞\n\nNeymiş neymiş?\n\nDurağımız\nEgo'nun kurtuluşu değil\nEgo'dan kurtuluş imiş\n\nAyrık sanılan egonun değil \nKendi öz zâtının rüyası bu\n\nSualinize nazar edecek olursak:\n\nKendisi misâl olanın misâli olmaz, \nGölgede olanın gölgesi olmaz...\n\n- Eh, maksad hâsıl oldu madem, buradan yürüyelim \n\n'Nazarın, manzarayı yarattığı' gerçeğine eğilince\nŞimdilik manzara biraz da şuna benzer:\n\nMind-made\nKendi yarattığımız zihinsel bir dünya\nİnşa ettiğimiz kendilik kavramları, kendilik binaları \nÖyle sandığımız inançlar ve böyle sandığımız kimliklerle \n\n'ÖRÜLÜ BİR AĞ'\n \nKi evlerin en zayıfı bu...\n[Ankebût:41'den]\n\nSahrâ-yı kesret yüzünden\nHarâretin şiddetinden\nBen-sandığım bu ev\n\nGerçeklikte, \nHakikatte kök salamayan bir serâba benzer...\n\nBu, bizim koşullanmalarımızdan, hikâyelerimizden, tarihimizden süzülüp gelen bir yanılsama, sahnesi gereğince fâideli bir kurgu... \n\nVe işte, \nToplananların dağıldığı\nGerçeğin nefes aldığı\nŞimdi\nŞu an'da \n\nAçık-boş-hazır bulunduğumuz\nBu çıplak hakikatte \nBu saf farkındalıkta \nBirikmiş kimliğin\nHiçbir gerçekliği yoktur. \n\nO rüyadan, onun bir rüya olduğu gerçeğine uyandığımızda...\n\n- Ki bu, manevi yolculuktuk evvele dönüştür, bir uyanıştır ve tam da bu yüzden kıyamet gündüzdür, gece değil! -\n\nÖz benliğimiz, gerçek doğamız, özgürlüğün ne olduğunu tatmak için kendini kapattığı o dar-alandan, kişisel hücresinden, 'düş-müş olduğu zindandan' kurtulur. \n\nArtık kimliğini, deneyimin içeriğinden \n–Duygu ve düşünceler, algılar anılar ve hayaller- \nTüretmekten özgürleşir. \n\nGeriye kalan, \nBir hiçlik değildir; olamaz da...\n \nGeriye kalan, \nŞimdiki zevkte\nPURE I\n'Saf-berrak-hâlis SIRF BEN' \nDiye-bildiğimiz şeydir.\n\nTerk edilecek hiçbir şey kalmadı\nTerk edecek kimse kalmadı\nZira ben-im diyebileceğim hiçbir şey yok. \n\nGerçeklik saftır\nBEN-OLAN-BEN-im\n\nBatı dillerindeki\n'Ego' Yunanca'dan gelir; \nBasitçe 'Ben' demektir. \n\nArapça'daki 'Nefs' kelimesinin\n'Kendi, aynısı' demek olduğu gibi...\n\nÇoğu manevi alanda bu ben, en yalın tanımıyla sunulur. \n\nO halde, bu yelpazenin bir ucunda ego'nun, kendinden ayrı bir şey olduğu düşüncesinin ölümü diye okuyabiliriz.\n\nAma daha incelikli bir anlayışa daldığımızda, \nEgo yani benlik hissi varlığını sürdürür; \n\nFakat bu, artık deneyimlerinden bir kendilik çıkaran \nAyrı bir 'ben-merkezi' değildir, \nBir merkezde odaklanmayan \nSırf 'BEN'dir. \n\nEvet bu benlik hissi hâlâ vardır\nAma ondan geriye kalan, hem işlevseldir \n\n- Yeme içe, uyuma, üç boyutlu dünyada yol bulma ihtiyacı gibi -\n \nHem de doğal bir akışla\n\n- Direniş, arayış, panik, korku, zavallı-küçük-kurban benlik gibi ilâve katmanlar olmadan -\n\nYaşamı, olduğu gibi, ezel zekasıyla ve kendiliğinden karşılar.\n\nZira bir gece vakti, nefesin kimin nefesinin olduğunun anlaşıldığı bir anda, \n\nBen-merkezinde, her şeyi bir arada tutmanın yorgunluğu, vâr-oluşun akışına ve sâdeliğine teslim olmuştur çoktan;\n\nKi bu da evvelden bildiğimiz bir zevktir;\nAnne karnındaki bir ceninin teslimiyeti gibi...\n\nKıyametten sonra\nKendini boş\nÂlemi hoş bilen\nBu 'BEN'in hizmeti\n \nDar-alanda sınırlı kalmaz, kalamaz\nKulluğu, hizmeti, cümle varlığadır...\n\n- Gündelik hayatını da ihmal etmiyor ama değil mi?\n\nEvet, işlevsel olarak bu bedenin, bu âilenin, bu işin yani organizmanın canlılığının devamlılığını sağlar ama psikolojik olarak yani yaşamla ilişkisinde, artık burada olmayan o küçük zavallı 'ben'e hizmet etmez. \n\nO, aşka ve hakikate adanmış bir vakıf gibi ortadadır...\n \nAncak kendi hakikatine aşk ile hizmet yani 'kulluk' bir ahlaki duruş ya da etik bir manevi pozisyon, kazanılmış bir makam filan değildir; \n\n'Dünyayı iyileştiriyorum, başkalarına iyilik yapıyorum, âleme nizâm veriyorum' gibi bir benlik kimliğinden doğmaz. \n\nBu, her şeyde içkin olan uyanıklığa, merkezden bakınca görülen, yüzeydeki her bir ifâdesine doğal bir akış olarak hizmettir; başka da bir şey yapamaz olur zaten... \n\nBu hizmet, bir ayrılık ima etse de \n–sanki bir özne bir şeye hizmet ediyormuş gibi– \nDerinlerde böyle bir ayrılık yoktur\n\nÖyle olup durur...\n\nAyıran kendini ayırır\nVeren kendine verir\n\nBu manâda o ne yapsa, kendini engelleyemez; yaşam, bu ayrı olmayan yaşam, ister günlük hayatın minicik anlarında ister daha büyük bir tabloda, buna adanmıştır.\n\nResmen, hayatını yaşayan ben\nHayatın yaşadığı bir BEN'e dönüşmüştür\n\nArtık o 'ben', bireysellik yoluyla kendini ifade eden bu saf benlik, SIRF ÖZ,\n\n- Zira  beden ve kişi hâli hâlâ burada, uyanıklık içindedir-\n\nAsla hakikat olmayan, \nAslı olmayan bir şeye bağlılık sunamaz. \n\nAllah'ın evi olan Kâbe'nin içinde \nHer yöne secdenin mübah olduğu gibi...\n\nArtık o-ben, aşktan başka bir şeye sadakat sunamaz, hakikati olmayan hiçbir şeye eğilemez. \n\nTabii gene olanlar olur\nAllah Allahlığını kimseye vermez!\nVe her şeyi anladığını sandığı bir anda, \nEvrenin büyük şakası, rabbânî latîfe devreye girer: \n\nAynaya bakıp 'Ben yoğum!' diye haykıran bir ben, hâlâ tıraş kolonyasına uzanıyorsa, işte o zaman uyanışın da bir sakalı vardır!\n\nDerken dönüp aynaya, kendine aşk ile bir daha bakar:\n\n'Fakat bu ne güzel süzülmüş bir yokluk yâ hû'\n\n•",
      "id": 202503222246
    },
    {
      "text": "[SÖYLEŞİ KAYITLARI'NDAN]\n\nHer doğum, sonsuz olanın kendi yüzünü bir anlığına unutmasıdır. Ama sonunda ruh, diğer bir yere göç etmez; sadece farkındalık, kendini yeni bir rüyada yeniden tanır.\n[R. Spira zevkiyle]  \n\nSanki bazı yazılarınızda reenkarnasyonu ima ediyor gibisiniz. Bu meseleye bir açıklık getirsek ya?\n\n- Re-enkarnasyonun sonu yok mu?\n\n'Re- (tekrar) \n'Incarnatio' (bedenlenme, ete kemiğe bürünme)\nNe bu şimdi ruh göçü mü?\n\nKıtlık mı var?\n\n- Bir de göçtüğünde kişisel hafızada mı yüklenecek yeni avatara?\n\nAydınlanma, uyanış, kendini gerçekleştirme zevkini zihinle çözmeye çalışan anlayışın hariçten gazel okuma denemeleri...\n\nRuhun başka bir bedene geçtiği fikri, gökyüzünün bulutlara taşındığını sanmak kadar komik aslında...\n\nGerçekleşmenin sonu yoktur, ama hiçbir zaman en-karnasyon olmadı, dolayısıyla hiçbir zaman re-enkarnasyon da olmayacak.\n\nÖnce enkarne olmuş birini bulun, \nSonra reenkarnasyon hakkında konuşabiliriz. \n\nKimse re-enkarne olmaz çünkü kimse hiç var olmadı.\nVarsa yoksa kendi...\n\nEnkarne olmuş kimseyi bulamayarak, \nReenkarnasyon anlayışının tamamı çöküyor.\n\nRuh, bir bardak su gibi değildir ki bir kaptan diğerine boşalsın öylece... O, bir alev gibidir, her yeni bedende, her nefes yeniden tutuşur. Ne var ki her gece, her nefes aynı kaynaktan gelir ve aynı kaynağa geri döner.\n[A. Kadrî]",
      "id": 202503172248
    },
    {
      "text": "[SÖYLEŞİ KAYITLARI'NDAN]\n\nYandım gittim ala karlı dağ iken\nKim varmış biz burda yoğ iken ❞\n\n- Merhabalar cânâ hoş geldin\n\n- Aman tabağı boş çevirmeyelim\n\nTapdug’un tapu-sında\nKul olduk kapu-sında ❞\n- Yapusında...\nSın-dık-daaa\n- Ayna ayna söyle bana\n\n...\n- Seviyorummm\n...\n- Ayna ne demek?\n...\n- Ne demekse o demek\n- Ayna ayna söyle bana; ne demek aynanın sırrı?\n\n- Yansıma olsun diye 'ben' yazıyorum olmuyor\n\nBuğulanıyorsa demek ki...\n- Aynanın sırrı ne demek?\n\nBen-im-diye\n'Ben olarak' görün-me-m cama sır\n- Yüzün cama yansır\n\n- Ayna ne demek?\n\n- Şimdi bilmiyorum\n\n- Ayna sırrı şimdilik bu olsa gerek:\n\nAlgıladığın her şey\n\nO anlığına\nSen-in\nBir görünümün\nAynanın yüzü\n\nÖnünde OLAN\nArkası OLMAYAN\n- Mirat-ı mücellâ\n\nKendimi göreyim\n\nAma kendimi görüp durduğumu da\nHele bi unutayım biraz\n- Seyir zevkine verme halel...\n\nKesinti ve yayın vermez melâl\n- 'Ayn-ı\n\n…\nGözün ayırmadığı 'ayn-aynı\n- Zaman ayînesindeki bir yansımaya tutunmak da ne oluyor sevgili aynamız?\n\nHooop\n\nAkıştan al bir sûret\nSnap-shot\nAltına bir isim, bir etiket\nYapıştırdın mı?\nAnda canlı olan dondu ân-ı oldu\n\nOnu hep öyle sandı bakan\nBen de kandım bakınca\nO benim ve hep böyleyim sandım\nAdım hep aynı söylendikçe\nÖyle çağrıldıkça\n- Anlık mesajlaşma ara-yüzleri var\n\nO tür uygulamalar var ya wassap filan gibi\n...\nHani anlık fotoğraf atar ya iki sevgili birbirine\nSadece bir kez açılabilen\n…\nBazen 'onlardan çıkmak istemez'\nBir bakan âşık gözü\n…\nO zaman kalakalırsın işte öyle\nAynadaki ânın karşısında\n…\n- Çoktan geçti o-ysa\n…\nKAL-a-KAL\n\n- Şaşırınca ağzımızdan ilk bu çıkar ya:\n\n'Aaaaaa öyle miii'\nAyna : mirror\n\nLatince 'mirari: hayran olmak'\nHem hayran bakmak, bir şeyin görüntüsünden şaşıp bakakalmak...\nAyna : mirât\n\nArapça 'Ra’ā' kökünden gelir\n'Mir’āt' görmek demektir\nGörme aracı olarak bakılan aynaya işarettir\nMadem iş dönüp dolaşıp\n\n'Hayretle bakmaya' geliyor\nÖyle yapalım mı?\n\nGüzeli, güzel güzel tam hissetmek için\n\nHayretle düşelim aşkın kucağına aşk için\nDil-hânesi mirât-ı Hak; seyr-i cemâlullâhı gör\n\nMaksûd olan keşf-i se-bak; sırr-ı cemâlullâhı gör ❞\nCan-kulağımızda uşşak-tan bir nağme incecikten\n\nbenolanben.com/dinle/baska&681",
      "id": 202503131234
    },
    {
      "text": "[SÖYLEŞİ KAYITLARI'NDAN]\n\n- Kitaplarda okumak her zaman güzel, başkalarının deneyimlerini öğrenmek. \n\n'Aa, o başarmış, ben de başarabilirim işte' \nfilan diye düşünüyorsun. \n\nAma benim için… \nHayır, özellikle kendim için değil. \nGenel olarak yani, tüm o güzel deneyimler, birliği, ermiş olmayı, aydınlanmayı, ışığın havai fişeklerini, her ne farkla olursa olsun yazıya dökmek… \n\nBunlar birer teselli ve tecelliye hiç yardımcı olmuyor, biliyor musunuz? \n\nÇünkü hepsi ikinci el idrakler, kulaktan dolma şeyler ve sen illa bir şey aramak, dönmek, dönüşmek zorundaysan\n\nŞimdi buradan olan bir şeyi \nHep olan bir şeyi araman lazım\n\nŞu anda burada olan ne?\n \nHiçbir duyumla kesintiye uğramayan, \nHiçbir farklı koşula bağlı olmayan \nVarlığı kesintiye uğramayan, değişmeyen ne\n\nÇünkü o özgürlüğü biri sana kendi deneyimi olarak anlatabilir ama bu onun deneyimiydi, kulaktan dolma, bu bir rüyanın parçası. \n\nVe her deneyim geçer, o da geçti\nHepsi geçmişte kaldı. \nAma şimdi burada olan nedir? \n\nŞimdi olan şeye bak...\n\nTüm bu fikirler, bu inançlar, kulaktan dolmalar, zihne yığmalar şimdi burada sana yardım edebilir mi? \n\n- Sana sadece umut verebilir. \n\nAyrı-şey-tan-rı\n\nAma bu, şeytanın umudu. \nAyrılığın umudu. \n\nÇünkü hep bir şeyi erteliyor. \nBu asla sana olmayacak. \nŞimdi değilse...\n\nAma o kavram,  \n'İşte böyle olmalı' fikri, \n\nŞimdi değil sonra\nBurada değil orda\nÖyle değil böyle\n\nMekan olarak 'Cennet' kavramı, \nKişi olarak 'Ermiş-evliya' kavramı \nBir olma, doğayla, evrenle bir olma düşüncesi… \n\nBunlar şimdi bir cehenneme dönüşüyor!\n\n- Umut, kişinin doğasında var. \n\n'Bir şey yapılabilir' umudu… \nHerhangi bir yöntem ya da teknikle bir noktaya, bir duruma ulaşma umudu… \n\nOrada uzaklarda, sonsuza dek mutlu olacağı bir yer. \n\nİnsan denen şeyin anlamı bu. \nSürekli mutluluk arıyor. \n\nDünyada, hikayelerin vaat ettikleriyle beslenen umutlar…\n \nOlmadı dünya sonrası sonsuz mutluluk umudu...\n\n'Bu mümkün, sen de yapabilirsin, yeterince çalışırsan, çok tapınırsan belki sen de başarırsın' diyorlar. \n\nGerçekten ciddi bir kapanıyorsun kendine, ibadet üstüne ibadet, çile çekiyorsun… \n\nBin yıl çalışsa âbid ma'bûduna erişmez\n[H. Sîret Efendi]\n\nHayır. Tekrar tekrar… \nTevbe et, sil baştan\n\nAradığın şeyi hiçbir teknikle, yöntemle, bir olma ya da birlik gibi parlak görünümlü bir fikirle bulamazsın. \n\nHepsi o ilk deneyime bağlı, ayrılık deneyimine: \n\n'Ben doğdum ve ben bir kişiyim' \nBöyle dedikten sonra bir noktada \n'Ben-im' diyorsun.  \n\nDünya, evren… \nİkisi de rüya. \n\nRüyayı gören o rüyacıya bağlı\nAma rüya görenin öncesinde olan ne...\n\nKi bütün bu uzun rüya, bu temel zemin üzerinde açığa çıkabiliyor. \n\nRüyacı sensin, \nVe senin olduğun şeyse o boşluk o sessizlik. \n\nHiçbir sahnenin parçası değil,\nHiçbir ayrılık ya da birlik durumunda doğmuş değil\nÇünkü her iki kavram da paket olarak bir arada gelir. \n\nBirlik olmadan ayrılık yok \nAyrılık olmadan birlik yok\nUnutma olmadan hatırlama yok\nHatırlama olmadan unutma yok\n\nYani bütün bu evliya menkıbeleri, bilge masalları, her türden ermişlerin deneyimleri… \n\nEğer gerçekten işe yarasaydı, bu var-oluş çoktan yok olurdu. \n\nCenabı İsa’ya rağmen, Buda’ya rağmen, aydınlanmış her ne kim varsa ona rağmen… \n\nEğer 'Öz-ben' in birliğe dair bir farkındalığa ihtiyacı olsaydı, geri dönmesi gereken yere dönerdi ve her şey çoktan biterdi. \n\n- Nasıl yani?\n\nYani eğer Kend'öz-benlik, birin gerçekleşmesine ihtiyaç duysaydı ve bu gerçekleşmeyle derhal ait olduğu yere geri dönseydi, her şey çoktan bitmiş olurdu. \n\n- Saklambaç oynadık, sobelendim ve bitti gibi!\n\nAma öyle mi?\n\nAma bu farkındalık hep gerçekleşmiyor mu? \n\nVe bu farkındalık, bu gerçekleşme asla durmaz zira işbu farkındalık, kendidir. \n\nEvvel O\nSonsuzdur, başlangıcı yoktur, her ne deneyimle olursa olsun asla bitmeyecek.  \n\nO yüzden sona varmak, başa dönmektir.\nÂhir O\n\nBu, tamamen bir öz-eğlence. \n\nHakk'ı seven âşıkların eğlencesi tevhid, birlik olur\n\nÖz-birlik seyahat...\n\nBazen mantıklı geliyor, bazen biraz anlamlı, bazen tamamen saçma. \n\nVe bu ikisi arasında fark yok. \n\nYani O anlamsızlık, anlamın yokluğu, kendini bir anlamda fark ediyor, anlamsızlıkta da...\n\n- Anlamsızlık, kendini anlamda ve anlamsızlıkta gerçekleştiriyor. \n\nYani bu mutlak anlam. \nAma anlamı yok.\n\nÖzgürlüğün güzelliği bu, herhangi bir önem ya da anlamdan mutlak bağımsızlık. \n\nHiçbir sözcük, geldikleri yer kadar güzel olamaz\nGeldiği yeri tarif edemezsin, o bir kaynak. \n\nAma deneyebiliriz, işaret edebiliriz, o tarif edilemez, tanımlanamaz mutlak varlığa, Ay'a parlakla işaret edebiliriz ki o parmak da ışıktan...\n\nMutlak varoluş \nSen-o-sun \nSeni sen yapan deneyimler, senin konuştuğun şey. \n\nBu senin hayatınla ilgili.\n\n- Hayatından mı bahsediyorsun? \n\nBu zor, neler çektim neler...\n\n- Hepimizin bir geçmişi var, ama senin olduğun şey sadece harika. Bu sessizliği nasıl buldun? \n\nBir şekilde O sessizlik beni buldu, \nÖyle oldu, olur a...\n\nBu arada...\nYani kişi denen bu beden-zihin organizması her ne yaptıysa daha önce, buna rağmen, sessizlik vardı, hep vardı...\n\n- Bu beden-zihin organizmasına rağmen… \n\nBu satırların yazarının daha önce yaptıklarına rağmen, o 'ilahi kazâ' denen şey oldu. \n\nBir saniyenin kesrinde, bir anda. \nO saniyenin kesrinde, her şeyin öncesindeki mutlak bilgi...\n\nBilinebilecek her şeyden önceki varlık… \n\nHer şey yok oldu. \nHâlâ yok, ya da hiç orada değildi. \n\nNe öncesi ne sonrası vardı...\n\nDaha önceki her ne deneyim varsa ona rağmen, deneyim olan şey vardı, ya da benlik olan şey.\n\nO deneyimdi, o-ben-idi.  \nBen-olan-ben \n\nAsla benim yaptıklarım yüzünden değil. \nBu bir anlık andı. \nSaniyeyi yarmak gibi. \nMutlak bir baltayla.…\n\nGörülen her neyse, sadece gören olduğu için orada olduğunu görerek. \n\nVe gören, görülen şeyden mutlak olarak bağımsız. \n\nVe daha önce deneyimlediğim her ne deneyim varsa, hepsi ona ait, ama bana değil. \n\nHiçbir şey asla benim olduğum şeye, kendimi sandığım şeye ait değil. \n\nHiçbir şey, olduğum şeye ait değil. \nO saniyenin kesrinde \nŞimşek çakması gibi sahiplik düştü. \n\nHiçbir şey sahip olabilecek ya da sahip olamayacak kimse yoktu, bir şey yapmış ya da yapmamış kimse yoktu. \n\nOlduğun şeyde ne öncesi ne sonrası var, zaman ya da zamansızlık, hiçbir kavram yok. \n\nAma sanırım ne duymak istediğini biliyorum. \n\n- Evet, hikâyeyi duymak istiyorum\n\nBeden-zihin organizmasının neler yaşadığını duymak istiyorsun herhalde. \n\nBir ölüm deneyimi vardı. \n\nBir mevsim geldi, bir merak çattı\nNasıl olduysa Castaneda’ya, \nMeksika yerlilerine çok meraklıydım. \n\nOnların bir tekniği, rüyada ellerini bulmak. \n\nHer gece kendine \n'Bu gece rüyada ellerime bakacağım' diye bir tür talimat, telkin veriyorsun rüyada rüya gördüğünün farkına varıyorsun.  \n\nNeden sonra bir gece olanlar oldu. \n\nSadece bunu hatırladım\nRüyada olduğumu fark ettim, ellerime baktım. \n\nSonra bir ölüm başladı. \n\nBütün beden eriyordu, bütün et sıyrılıyordu, her şey yok oluyordu. \n\nKaranlık bir güç, bir enerji, bir boşluk, kara delik gibiydi. \n\nBeden tamamen direniyordu, hayatta kalmak için tüm enerjisiyle savaşıyordu. \n\nAma bir noktada direnç, o muazzam güce dayanamadı. \n\nVe birde ölümün kabulü oldu, tamamen bırakış. \n\nSonra mutlak bir ışık vardı. \nAslında bu daha çok canlı bir yaşam deneyimiydi. \n\nZira o gece ölebilecek her ne varsa o anda öldü, bir dereceye kadar. \n\nAma buna rağmen, tüm bunların yok olmasına rağmen… \n\nBenim olduğum şey hâlâ oradaydı, olduğu gibi tamdı, o mutlak ışıkta.  \n\nSonra saatler geçti dünyada, boşluk form aldı, şekiller geri geldi. \n\nBu beni tamamen şoke etti. \n\nAma sonra yıllarca sürdü, ikinci bir sürpriz olana kadar. \n\nHer an tamamen farkında oldum. \nBurada neler oluyor? \n\n--*--\n--*--\n--*\n\nHep tetikte, uyanık. \n\nDışarı açılan her enerji deliğini tıkadım\nEnerjiyi korumam gerektiğini düşündüm. \n\n'Bu çok fazla, her an uyanık olmalıyım' dedim. \n\nGece gündüz avlanıyor gibi hep takipteydim, hep tetikteydim. \n\n- Yani bu acayip esrarlı bir hâle gelmiş gibi\n\nKimselere de bir şey diyemiyorum tabi...\nDaha anlamamışım ki anlatayım  \nSonra bişîler kımıldandı.\n\nEğer benim olduğum şey o ışıktan bile önceyse ki öyle ya, bu evrenin kaynağıdır...\n\nMutlak varlığın yaratıcısıysa… \nO zaman her şey bitti. \n\nGerçekten bir saniyenin kesriydi ama o deneyimde, o ışıktan bile önceki varlık… \n\nOluş ânı\nNokta!\n\nHiçbir sahnenin parçası olmayan saf sessizlik. \n\nOndan konuşuyorum. \nO gizemden. \n\nNe söylediğimi hiç bilmiyorum... \n\nHer şey ondan çıkıyor, mutlak sessizlikten\n\nMest-i ezelî\nİlâhî meşrebim\nVahdet-perestim\nŞerâb-ı cilve-i hayret ile mestim\n\nİşte o mutlak sarhoşluktan konuşuyorum. \n\nOradan konuşma ve dinleme geliyor.\nHem konuşuyor\nHem konuşanı dinliyorum\nHem sessiz kalıyorum\n\nGerçekleştirilebilecek her ne varsa, benim olduğum o nurdan çıkıyor, bütün resimler o ışıkla çiziliyor... \n\n- Aydınlanma, kendini gerçekleştirme diyebilir miyiz buna? \n\nHayır, bu bir kendini gerçekleştirme bile değil. \n\nBu, hep gerçekleşenin \nHep gerçek olanın farkına varılması \nBu öyle kişisel bir olay değil.  \nBirinin deneyimi değil\n\n- 'Bulan ol kendi oldu' zevki...\n\nKişinin kendini öyle sandığı şeyin asla gerçekleşmediğinin gerçekleşmesi. \n\nKişinin olduğu şeyin her zaman gerçekleştiği...\n\nBu daha çok, adlandırılamaz olan\nBu bir olay-ötesi\nNon-olay\n\n(Böyle bir kelime yoksa uydurmuş olalım) \n\nDaha önceki her olay, her ne birlikse, derin iç-görü, aydınlanma deneyimi, madde ile anti-madde birleşip ışığın orada olduğu an… \n\nYıllar boyunca o ışık olarak, bir 'hiç' olarak dolaştım. \n\nAma hâlâ kalbimde bir düğüm hissi vardı. \n\nMeğer kendimi o ışık olarak 'Nur' gibi tanımlıyormuşum. \n\nÇok ince bir sahiplik vardı: \n'Ben-im ışığım.' \n\nO saniyenin kesrinde \nŞimşek çakması ânında bu sahiplik de düştü. \n\nŞu gerçek yüzünü açtı:\nCennet olursun ama cennetin içinde olamazsın çünkü gerçeklik sahip tanımaz.\n\nFiziksel olarak varlıktan düşmekti bu. \nVarlıktan önce olmak. \n\nMutlak boşluk...\n\nAma hâlâ bu dünyadasın\nAma ondan değilsin. \n\nÇünkü dünya senden ama bu bir birlik değil zira hiç iki olmuş değil. \n\nÇünkü kendini herhangi bir şekilde, herhangi bir şeyle tanımlayan kimse yok.\n\nBu her anda sadece orada  \nOradaydı\nOrada kalacak\n\nOrası burası oldu; hepsi bu\n\nVe sadece dışarıya, rüyaya dikkat verdiğinde, bunun farkında değildin. \n\nGörülen ve gören ayrıldığı için\nBu görüş seni rüyada tuttu\n\nAma o biricik anda \nFarkındalık tamamen kendine döndü, saf farkındalığa, perdede neyi aydınlattığına değil, öncesinde ne olduğuna. \n\nArtık ne dışarıya gidiş var ne içeriğe gidiş, varsa yoksa özüyle yüzüyle büsbütün bir akış var. \n\nSadece osun, \nSadece OLANSIN \nAma bir tanımla değil. \n\nNe olduğunu kesinlikle bilmemek. \nBu mutlak bilgi. \n\nFihi-ma-fih\nHer şey bunun içinde. \nO boşlukta. \nKalbin o mutlak boşluğu. \n\nVe sadece o kalbin boşluğu ve herhangi bir fikrin ya da tanımın tam boşluğu, kalbin olduğu şeyin gerçekleşmesinin doluluğunu içerebilir.\n\nGök-semâ-bilinç boyutundaki doluluk\nYerde\n'El-fakru fahrî'\nİtirafındaki bir açıklığa inebilir.\n\nBu zevkten Budistlerin 'Sunyata' diye-bildikleri bu hiçliğe bu boşluğa, bu kadar dikkat çekmesi boşuna değil...\n\nBoşluğun kalbine inmek için\nKendine düşmek için\n \nSen o boşluğun olduğu şey olduğunda, o boşluk nedir? \n\nBig-bang\nBüyük patlama\nHer şeyi doğuran bir doluluktur. \n\nYokluğun tâ gâyetinde\nYüz göstere cânân sana\n\nMutlak boşluğa ulaştığında, aynı anda mutlak doluluksun. \n\nBunda hiçbir çelişki yok. \nBen denen o muamma, o anda dağılıyor\nÇekirdek çatlıyor ve infilak başlıyor\n\nYum gözünü\nTut nefesi-ni\n\n--*--\n--*--\n--*\n\nŞimdi aç\nBırakıyor nefesi-ni\n…\nŞimdi olduğu gibi\n...\nHoş-geldi-n-iz\n...",
      "id": 202503111835
    },
    {
      "text": "[SÖYLEŞİ KAYITLARI'NDAN]\n\n•\n- Aşk filmleri neden hiç mutlu sonla bitmez?\n\nAşk ışıktır \nAyrılık karanlık \n\nIşığı bilmek için karanlığı bilmelisin\nKim olduğunu bilmek için\nKim olmadığını da bilmelisin\n\n- 'Yalan dünya'\nDiye-yalan-dan-bildiğimiz\nDualitenin başlangıcı ne zamandır?\n\nKim olduğunuzu bildiğiniz zamandır.\nBu birincil ikiliktir, illüzyonun kaynağıdır.\n\n- Yazık olmuyor mu bize?\n\nVarlığı, var-sandığı olana yazık!\n\nAyrı bir varlık olduğunu sandığın o-ben-sen-değilsin...\n\nİkilikten birlik bilindi\nBirlikte iki-lik silindi \n\nYani birlik-ikilik-ten-geçer\nHayâl ancak böyle gerçek oluyor...\n\nGerçek ancak illüzyonun ikili kanatlarında taşınabiliyor ve doğru ancak yalanla anlaşılabiliyor.\n\n- Aşka dönersek?\n\nSonunda hep aşk kazanır\n\nSonunda sâdece aşk kalır\n\nVe aşk her zaman bir yol-unu bulur...\n\nİzini kaybettirir\nSözünü dinlettirir\n\nCümle mevcûdat u malûmâta aşk akdem durur zira aşkın evveline bulmadılar ibtidâ\n[N. Mısrî'den]\n\nAşkın evveli yok durur\nAşkın âhiri yok durur\nAşkın târifi yok durur\nAşkın fâili yok durur\nAşkın cenâzesi çok durur \nAşkın yaşayanı tek durur\n\n°",
      "id": 202503080434
    },
    {
      "text": "[SÖYLEŞİ KAYITLARI'NDAN]\n\nTanrı'nın iradesinin her zaman, her şart altında geçerli olduğunu ve kişisel iradenin bu ezici hükümranlık altında geçerli olmadığını kabul ettiğimizde, yapan kişi olarak 'ben' hissi giderek küçülür ve sonunda Mutlak Bilinç'le tamamen birleşir.\n[N. Maharaj'dan]\n\nBir kez ve herkes için teslim ol ve arzuyla, kaderin çarkıyla işin bitsin. 'Yapan: Fâil olma' hissi kaldığı sürece arzu da kalır. Bu yüzden ego için oynayacak sahne kalır. Ancak bu gittiğinde, öz bütün saflığıyla parlar. Yalan dünya, yaptığını sanan biri, kendi gerçek doğasını doğrudan fark ettiğinde kendiliğinden sona erer, âhirete döner.\n[R. Maharshi'den]\n\n- Efendim şimdi benim sorum, 'Ben' duygusunun sözümona 'Fail:yapan' ve 'karar veren: iradesi olan' konumundan, gerçek kaynağına, asıl yerine nasıl kaydırılacağı ve hassaten bizler böyle 'Yapıp! dururken'\n\nTam yerine rasgeldi...\n\n'Fiil Yapma', \n'Fail: Yapıcı' olarak tanımlanan \nKişinin varsayılan konumudur ki bu çoğu insanda farkında olmadan böyledir.\n\nAncak manevi yolda ilerlendikçe, aslında mevsimi geldikçe, bunun giderek daha fazla bilincine varırız.\n\nVarsayılan konum, sonuca dair bir ajandaya sahip olmaktır. \n\nEvet bir seçim yaparız, bir eylemi takip ederiz ya da bir eylemde bulunuruz, her neyse...\n\nVe bununla birlikte ya sonuca dair bir beklenti ya bir hedef ya da oraya ulaşmak için bir strateji gelir ve ayrıca bu beklentiyle birlikte, o sonucu elde edememe korkusu da gelir...\n\nDolayısıyla bu ön-görülen sonucu elde etmek için 'kontrol etme çabası' gelir ve bu hem küçük yollarla hem de büyük yollarla gerçekleşir. \n\n- Evet, sözde küçük, sıradan eylemlerde ve daha büyük, daha önemli eylemlerde...\n\nEğer bu yaklaşım sana hitap ediyorsa bu mekanizmanın işleyişini fark etmeye başlayabilirsiniz.\n\nSorum şu:\nYapma gerçekleşirken, fiil ânından bu farkındalık mümkün müdür?\n\nVe bu 'yapmak: fail olmak' ile birlikte görünüşe göre bir karar ve bir seçim geliyor:\n\n- Kahve değil çay içeceğim\n- Sağa değil sola gideceğim \n- Bunun değil şu işin kararını vereceğim \n\nYapmak yani sözde fail olduğunuz fiil gerçekleştiğinde, \n\nTAMAMEN ANDAKİ OLUŞTA OLMAK\n\nHiçbir ajanda olmadan, hiçbir beklenti olmadan, hiçbir korku olmadan ve hiçbir kontrol stratejisi olmadan, tam olarak o yapmanın içinde, şimdiki anda olmak, zuhurda olanda olmak, dahası oluşta kaybolmak mümkün müdür? \n\n- Ama burası çok incelikli bir şey... \n\nEvet, bahsettiğim şey incecik ama nihayetinde bu, yapan kişinin (sözde fâil) şimdiki zamanda olan yapmanın (şe'n) içinde ölmesi anlamına gelir ki ben bunun kişisel irade ile ilahi iradenin birleşmesi olduğunu rahatlıkla söyleyebilirim.\n\nAyrı bir yapanın olmadığı ama yine de yapmanın gerçekleştiği, olanın olduğu yer yani burası!\n\nBu, büyük bir özgürlük, büyük bir mevcudiyet ve yeni olasılıklar için büyük bir imkan verir.\n\nİsterseniz buna kuantum alanına girmek diyebilirsiniz.\n\nSınırlı alan değil andaki gizli hazinenin zenginliği, her şey olmaya müsait olarak titreşen (kabz-bast) kuantum alanı.\n\nBunu söylemenin başka bir yolu da şu olabilir...\n\nEl-bereketu fi'l mechûl\nBereket, bilinmeyendedir\n\nBilinmeyenden, bilinmeyen olarak hareket etmemizdir. \n\nZira sonuca dair bir resmimiz yok çünkü sonucu bilmiyoruz.\n\nŞimdi tam burada, bilinmeyenden, bilinmeyen olarak yaşıyorsunuz ki bu da kuantum olasılıklarının yepyeni bir alanını açıyor...\n\nVe bu, aynı zamanda yüzeysel bir neş'e değil, varoluştan ve açıklıktan kaynaklanan bir neşe, hoş ikisi aynıdır:\n'Varlığın Sevinci'\n\nÖyleyse neredeyse şunu sorarsın: \n\nYâ hu bana ne rehberlik ediyor? \n\nVe bu, kafandaki bir ses ya da Tanrı'nın sana hitabı ya da başka bir varlığın seninle konuşması gibi bir rehberlik değil, sadece içsel bir zeka seni içeriden hareket ettirmeye başlar; rüzgarı arkana almışsın gibi kolay, içinde bir ırmak akıyor gibi akıcı...\n\nVe git-gide hayatın tamamı bu hale gelir.\n\nBurada başlangıç noktası şudur:\n\nEğer bir beklenti varsa, mesela bir sonuç beklentisi, eğer bunu yaparsam kendimi daha iyi hissedeceğim, başarılı addedeceğim gibi...\n\nVe bir kimlik, bir itibar, ne bileyim bir puan beklentisi varsa, o zaman gerçekten 'Yapan:fail ben-im' kimliğinde sıkışıp kalmışsındır.\n\n- Bu kesinlikle açık bir nokta...\n\nNe var ki burada tam tersini hissediyorum, bu yüzden belirli bir hedef istiyorum ve bu beni bir seçim yapmaya itiyor, bu yüzden elbette bir ajandam olacak çünkü öyle değilse neden hareket edeyim, kılımı kıpırdatmam.\n\nNeden bir şey yapmalıyım, çünkü bir şey elde etmek, başarmak istiyorum ve sonra bu Allah'ın belası 'ben' yine orada 'ben istiyorum...'\n\nAnlatabiliyor muyum...\n\nİşte bu yüzden diyorum ki bu çok daha büyük bir sohbet ve belki de farklı varyasyonlarında devam edebiliriz.\n\nÇünkü bence, biriken inanç sisteminizde neler olup bittiğini çözmek için, buna yaklaşabileceğimiz birçok açı var.\n\nBu yüzden şimdi buna birazcık değinelim ve sonra belki de bunun iyi bir keşif olduğunu umarak geri dönebiliriz. \n\nSadece şunu söylemek istiyorum\n\nBenlik hissime bir şeyler katacak bir sonuç istiyorum; başarı, zevk, tanınma, sevgi, her ne ise ne...\n\nİşte o zaman senin -eğer istersen- çözmek istediğin, kasılmış 'ben' budur. \n\nAncak bizi harekete geçiren daha incelikli bir dürtü vardır, buna 'arzu' demek istemiyorum ama bizi hareket ettiren, habire içerden fit veren, bir 'yaratma' dürtüsüdür. \n\nVe bu motivasyon içinde, kendisi için bir şey elde etmeye çalışan bir benlik yoktur ama yine de çok fazla 'yapma-fiil' olabilir. Ne var ki size harekete geçiren yaratma dürtüsü olabilir.\n\nBunu, sadece şunun için söylüyorum...\n\nKendisi için bir şey isteyen dar-alandaki benlik, bir kimlik olarak çözüldüğünde, bu, bir daha asla hareket etmek istemeyeceğimiz anlamına gelmez.\n\nHayır, hayır, aslında tam tersi...\n\nVarlığın büsbütün akışı olan\n\nHayat ırmağı\nNihai zeka ırmağı\nAşk ırmağı \n\nAçık\nBoş\nHazır bir yatak, \nHazır bir kanal\nGerçekten boş bir kap üzerinden akmaya başlar ve o zaman 'yaratım: tekvin' gerçekten sizin üzerinizden, sizin aracılığınızla, siz olarak ortaya çıkabilir. \n\n- Evet o kudsî hadîs şimdi parlıyor:\n\nKulum bana... öyle yaklaşır ki, ben onun gören gözü, işiten kulağı, tutan eli, yürüyen ayağı olurum... ❞\n\nAncak başlangıca dönüp, bu 'ben'in  kendisi için bir kimlik, başarı, görünürlük, tanınma, sevgi, güvenlik, emniyet gibi bir şey istediğini anlamaya başladığında; işte o zaman fark etmeye başlıyorsun:\n\n'Ya bu eylem, bu seçim, bu hareket sana o sonucu vermezse ne olur, geriye hangi ihtimal kalır, sen, sen olarak daha ne yapabilirsin ki!' \n\n~~~\nBen sandığım bu maske, düşündüklerimin düşünücüsü, hislerimin hissedicisi ve bildiklerimin bilicisi yâni varlığı olan bir fâil değil miymiş meğer. \n\nBunca çabanın hepsi hepsi, sonunda bir çabalayan olmadığı apaçık görülsün diyeymiş meğer\n\nBaşı sonu olmayan yolun 'yolcusu' kalmayınca her yol mümkün gözüküyormuş meğer...\n~~~\n\nNihai zekanın mutlak iradesiyle\n(Akl-ı küll)\nKaçınılmaz olarak\nŞu anda olan\n\nŞu andan olanı yaptığını sananın\nKafasındaki\nÖnceden planladığı\n'Final sahnesine uymadığında'\n\nİşler kontrolden çıkar\nKişisel zihin\n(Akl-ı cüzz)\n'Bu olmuş olamaz' demeye başlar\n[A. Kadrî]\n",
      "id": 202502282312
    },
    {
      "text": "[SÖYLEŞİ KAYITLARI'NDAN]\n\n- Bizler gerçekte kimiz?\n\nAslında bu bir kim-lik meselesinden mâada ne-lik duruşu gibi...\n\n- Peki öyle olsun bizler gerçekten neyiz?\n\nNedir suâlin\nOdur kemâlin\n\nEvet işte bu...\n\nBen-ne-imiş-im\nİnsan, kendini bildi bileli \nİnsanlığı meşgul eden bir sual.... \n\n- Ve her gün de güncelliğini koruyor\n\nSabah uyanıyoruz ve dünyayı bir bir bireyler olarak dolaşıyoruz değil mi?\n\n- Sınırı biçimlerde, ayrı ayrı varlıklar\n\nÇevremizdeki nesneleri görüyoruz, onlarla etkileşim kuruyoruz, ilişkiler kuruyoruz ve günlük hayatın iniş çıkışlarını yaşıyoruz, roller oynuyoruz işte... \n\n- Ama bizler sadece bu muyuz?\n\nSadece zaman ve mekân içinde hareket eden bir biçimler ve deneyimler topluluğu mu?\n\nBir adım geri çekilip baktığımızda, başka bir şey fark ediyoruz.\n \nBütün  bunların altında \n— duygu ve düşüncelerin altında, fiziksel dünyanın altında — \n\nHepsinin açıldığı bir farkındalık alanı var.\n\nBir var-oluş zemini \nBir biliş. \n\nVe bu bilme, şekilsiz, sınırsız, zamansızdır. \nSadece vardır.\n\n- İşte bunu tam anlamıyorum; var-oluşumuzun paradoksu gibi?\n\nBizler hem sınırlıyız hem de sınırsızız. \n\nHem bir anlık deneyim parıltısıyız hem de zamanın ötesinde bir şeyiz.\n\n- Ama işte gerilim de tam burada: \n\nEğer sınırsızsak, neden kendimizi bu kadar sınırlı hissediyoruz? \n\nNeden daha büyük bir şeyden ayrı hissediyoruz?\n\nVe eğer ilâhî olanın bir parçasıysak, bu, basitçe “Ben Tanrıyım” diyebileceğimiz anlamına gelmez mi?\n\n- Öyle öyle ama öyle değil\nBen… tam olarak öyle diyemem\n\nÇünkü özümüz, varlığımız Tanrı’dan ayrılamaz \n— tıpkı bir dalganın okyanustan ayrılamayacağı gibi — \n\nBu, insan imkânı olarak sınırlı benliklerimizin ilahi deneyimin tamamını taşıdığı anlamına gelmez.\n\nDalga, okyanusun tamamı değildir, ama aynı sudan yapılmıştır.\n\n- Peki bu, 'nasıl yaşamalı' bakış açısından ne anlama geliyor?\n\nBu, manevi büyümenin yeni bir şey haline gelmekle ilgili olmadığı anlamına gelir. \n\nBu, 'Zâten öyle olduğumuzu' hatırlamakla ilgilidir. \n\nBu, kimlik katmanlarını, ayrılık hissini, sınırlılıkları soyup atmakla ilgilidir...\n\nTa ki hep orada olan şekilsiz varlığa dokunana, kendimize çökene kadar.\n\nVe bu olduğunda\n— Katı sınırlarımızdan vazgeçtiğimizde, ayrılık hissinden kurtulduğumuzda — \n\nSadece Tanrı ile bağlantı kurmuyor, \nAslında Tanrı’dan hiç ayrılmadığımızı fark ediyoruz.\n\n- Peki bağlılık, adanmışlık, kulluk bu zevkte nerede yer buluyor? \n\nYani eğer zaten sonsuzla birsek, tapınmaya, dua etmeye, teslim olmaya gerek var mı?\n\n- Cevap, deneyimimizin kend'öz doğasında yatıyor. \n\nMerkez kaynak olarak özümüzde sonsuz olsak da yüzeyde bir biçim olarak hâlâ sınırlıyız. \n\nVe sınırlı olan her zaman sonsuza bağımlıdır.\n\nTıpkı bir ağacın onu besleyen topraktan ayrı olmadığı gibi, bizler de bize hayat veren Varlık’tan ayrı değiliz.\n\nİşte kulluk burada yerini buluyor \n— bir zorunluluk olarak değil, dışsal bir şeye teslimiyet olarak değil farkındalığımızın doğal bir açılımı olarak —\n\nBu, sınırlının kendini sonsuza açmasıdır. \n\nNoktanın sonsuzluğu\nYüzeyde parça görünenin\nMerkezde bütününe dönmesi\nKendine yönelmesidir.\n\nBunu anladığımızda, bağlılık artık eksik olduğumuz bir şeyi aramakla ilgili olmaktan çıkar. \n\nBu artık tutma değil bırakma yoluna dönüşür. \nKasılmaya değil yumuşamaya. \nSıkılmaya değil rahatlamaya\n\nİkilik yanılsamasını serbest bırakmaya...\nAyrılık rüyasından uyanmaya\n\nÇünkü nihayetinde, ister dua edelim, ister meditasyon yapalım, ister sessizlikte duralım ister hareket edelim \n— adını koyalım ya koymayalım — \n\nİnsanlık nâmına en derin özlemimiz hep aynıdır.\n'Hatırlamak'\n\nAma ikinci el idraklerle değil\nKendi doğrudan deneyimimizle\nDoğrudan şahitliğimizle\n\nKim ve ne olduğumuzu gerçekten hatırlamak.\n\n- Varlığın Sevinci'nin okuduğu kitaptan yerini de gösterseniz tanıdık gelse...\n\nİşte HATIRLANIŞ zevkimiz...\n\n*Ve le-zikrullahi ekber*\nElbette ki Allah zikri \n(Hatırlanış) Ekber'dir \n(Ekberiyeti hissettirir)\n[Ankebût:45'den]\n\n*Elleziyne hüm 'alâ Salatihim daimun*\nOnlar ki salat-ı daim üzredirler\n(Her an yöneliş) \n[Meâric:23'den]\n\n*Fe-eyne-ma tüvellu fesemme VECHULLAH*\nNereye dönse nazar\nHak-yüzü-ne-bakar\n[Bakara:115'den]\n\nVicdânın sesi, yüzeyde görünen kişi hâli ile dâirenin merkezindeki öz arasında rabıta olan RABB-i HAS'ın her nefes seslenen uyarısıdır! \n\nŞuhûdun Hak olsun dâim\nBudur salât budur sâim\n\nO sese, her an 'Belâ: elbette evet' demek ahdi yenilemek, akışı kabul etmek salât-ı dâim zevkidir vesselâm.",
      "id": 202502201319
    },
    {
      "text": "[SÖYLEŞİ KAYITLARI'NDAN]\n...\nGerçek-te seçim, \nGeçmemiş geçmiş anılarının ağır bir yükü\nGelmemiş gelecek hayâlinin yersiz korkusu \nYa hayatın şimdi canlı bir yüzü \nOlmak arasında, akıyor gibi görünüyor\n...\n[A. Kadrî]\n\n- Zaman, her acının ilacı mıdır?\n\nCanlılık üretilemez\nŞifanın ve canlılığın kaynağı 'şimdi-de-dir'\n\nZaman her yarayı iyileştirir\nHakikati tam olarak okşayan bir söz değil\n\nGerçekten iyileştiren, \nGeçmişte olanları, geçmişte bırakabilme marifetidir. \n\nGeçmişin yükü ile\nŞimdiki anın canlı canlı farkındalığının kaybı, \nİnsanlık için tek acı kaynağıdır...\n\nEee bunca varlıkla girmez gönül darlığı... ❞\n\nGeçmişe bulanmış bir zihinle, şeyleri oldukları gibi görmek ne mümkün...\n\nZira geçmişin yükü, insan algısını ağırlaştırır, insanlık imkânını daraltır...\n\nGizli hazinenin \nSınırsız olasılıklarına açılmak için\n\nEli boş olmak kadar\nZihin açıklığı da gerektir...\n\nDua ederken elimizde paket olmadığı gibi\nZihinden de sayıp dökmemeli bişî bişî\n…\nGeçmiş sizi siz yapan şeyse\nO olmadan geriye ne kalır?\n...\nŞimdi\nYaşayana dönebiliriz\n…\nGeçmişin, sizi şimdide olmaktan alıkoyacak gücü yoktur\nBunu yalnızca geçmişe dair şikayetiniz yapabilir\nPeki şikayet nedir? \nEski duygu ve düşüncelerin yükü... \n[E. Tolle zevkiyle]\n...",
      "id": 202502181619
    },
    {
      "text": "[SÖYLEŞİ KAYITLARI'NDAN]\n...\nİnsanlarda, kaos olarak algılanan şeyden bir düzen yaratma ihtiyacı vardır. \n\nBu düzenleme tezgahı zihindir. \n\nBu yüzden zihin, anlamadığı şeyleri açıklamak için hep türlü nedenler arar. \n\nZira her şeyin olduğu gibi mükemmel olduğu, her şeyin her şeye neden olduğu gibi bir marifet algısıyla zihin, bir düzenleyici, bir tamirci, bir yargıç, bir hakim olarak önemini yitirir.\n[Wu Hsin zevkiyle]\n...\nSözde paradoks, doğanın doğasıdır:\n...\nKaostan düzen doğar.\nÖzlem, rızâ içindir.\nÖlüm, doğumu doğurur.\nCanlılık, durgunluğa bağlıdır.\nAlgı aldatmacadır.\nFiziksel olan meta-fizikseldir.\nMutlak olan göreceli olur.\nKatı olan akışkandır.\nHiçlikten her şey doğar.\nÇok-çeşitlilik tekliği gizler.\nGerçeklik-sade-öyle-olamaz.\n...\n\n– Efendim, siz ruh-ların olmadığını ve ayakkabılarımızın bizim yerimize sonsuzluğa kavuştuğunu söylüyorsunuz. \n\nAma o odada bir sohbetinizde, ölümden sonra ruhlarımızı yeniden yaratan bir şeytandan bahsetmiştiniz...\n\nHayır yani bu iki şey birbirine ters düşmüyor mu?\n\nNeş'eyle ellerini çırpmaya başladı...\n\n– Ters düşüyor! \nÇelişiyor! \nHem de nasıl! \n\nBenim hoş-bestemin ana temasının ne olduğunu sormuştun ya?\n\n- Evet efendim\n\n- İşte tam da bu çelişki. \nBu acı veren ikilik. \nBu yaman kararsızlık \nBu derin yersizlik\nVe bu sebepsiz korku.\n\nİmkânsız olana dair bir ümit...\n\nEserimde ve zihnimde bu uçları uzlaştırmaya, doğruyu daireye döndürmeye çalışıyor gibi yapıyorum ama olmuyor.\n\nBil bakalım ne-uçün?\n\n– Niçin?\n\n– Bî-uçün\nÇünkü \nCamilul ezdad\nZıtları cem eden olarak\n'O' en büyük çelişki\nAma kutsal bir çelişki\nO zaman adı 'Düz-en' oluyor\n\nHata iken gerçeğe dönüşen\nGerçek iken hataya...\n\nTek bir Fail'in olduğu yerde, bir süre sonra her zaman devasa bir saçmalık yarılıverir.\n\nMısır rahipleri boşuna dememiş: \n'İnanıyorum, çünkü saçma.' \n\nBen işte bu absürt gizemi tutmaya, saçma sırrı tutmaya çalışıyorum. \n\nDaha doğrusu, ona işaret etmeye...\n\nÇünkü bu gizemi kelimelerin ağıyla yakalamak zor \nSadece onun parıltısını gördüğün yere ağını atabilirsin\nAğa takılan çok olsa da hakikat suyunu tutamazsın yine de...\n\nŞimdi anladın mı eserimin ne hakkında olduğunu?\n\n– Hayır\n\n– İşte bu harika\n– Demek ki gerçek yavaş yavaş sana ulaşmaya başlıyor.\n\nSonra sessizce yürüdük.\n\n[YÜZ SÖZ'den]\n\nZıtlıkları, kaynaklarına dönerek uyumlu hâle getirmek, çelişkileri kucaklamak, onların sentezini yapmak, yapıp yapıp bozmak, dengeyi sağlamak, kaos düzen arasında, âleme bozuk görünen hoşça bir ahenkle akıyoruz bir güzel...\n\nMadem cümleme anlam yükleyen sensin,\nGül şimdi ey saf çelişki, \nNice göz kapağının altında, \nHiç kimsenin uykusu olmamanın sevinci\n...\nKaybetmek ve kazanmak; iki kelime... \nCümle içinde kullan ve bırak yüklenme...\n...\nNe güzel akıyoruz\n... \nSeyrimize elhamdulillah\nDevrimize meaşallah\n...\nHop trina trinam da \nHopa trina trinam\n...",
      "id": 202502151646
    },
    {
      "text": "[SÖYLEŞİ KAYITLARI'NDAN]\n\n- Saygıdeğer Hocam, geçen gün yetmiş yaşındaki babam, doğum gününde bana şöyle bir mesajı gönderdi. \n\nMesajın satır aralarında kararlı bir hakikat arayışı hissediliyor ama aynı zamanda bir çaresizlik seziliyor. \n\nDoğrusu nasıl teselli edeceğimi bilemedim. \n\nBugün sizin yazılarınızı okurken birdenbire duygulanıp rahatladım, sanki bütün yüklerden boşalmış gibi...\n...\nZorlamaya gerek yok \nTaşımaya gerek yok\nTutmaya gerek yok\nRahatla artık\nBir bırak\n...\nDiyebilmek, babama verebileceğim en iyi cevap olur mu? \n\nRehberliğiniz için her seferinde yeniden minnettarım.  \n\nUnutmadan, babamın mesajı şöyle:  \n\n'Bugünlerde tenhada düğümleniyorum, murakabe halinde bir tıkanma yaşıyorum. \n\nÖnceki düşüncenin geçtiği, sonrakinin henüz başlamadığı o biricik ânı yakalayabiliyorum ama hâlimde pek bir değişiklik olmuyor. \n\nAncak bunu 'başarmaya' çalışmakla, arayışla da olmuyor, kovaladıkça kaçıyor mübarek.\n\nSadece günlük hayatta sıradan şeyler olup biterken farkındalığı sürdürmeye çalışıyorum. \n\nDeli soruları durduramıyorum:\n\nNe vakit erenlere karışacağım?\n\nNe vakit aydınlanacağım?\n\nDaha kaç yıl sonra gerçeğe uyanacağım? \n\nBu dünyada, öte dünyada, ahirette, cennette...\n\nAma bunun bir gün olacağına inancım tam!\n\nTıpkı olgunlaşan meyve gibi, vakti gelince kendiliğinden düşeceğine inanıyorum. \n\nAslında zaman göreceli bir kavram, ne var ki bana çok uzun görünmeye başladı. \n\nTamam önemli olan 'şimdi'de kalmak...\n...\nAma zamanım tükeniyor\nTükeniyorum\n...\nHepimize kolay gelsin. \n... ❞\n\nNe güzel, ne içten bir sual... \nPederinizin beyfendinin ellerinden öperiz, candan selam ederiz.\n\nNe var ki kendileri, meseleyi biraz fazla ciddiye almış, çabalamış da çabalamış gibi görünüyor. \n\nBize düşen bu ''ıtlak' zevkimiz, \nCiddi bir iş gibi değil de \nMeraklı bir çocuk kalbiyle\nOyun oynar gibi bir tavırla daha iyi işler.\n\nÇünkü 'KEND'ÖZÜ' \nKendiyle şakalaşır, \nBu büyük şakada \nKendi tuzağına düşer \nVe yine kendi kendine oynayarak aydınlar, \nAldanış oyunundayken sahtesinden gerçeğini anlar, \nBir de bakmış bâtıl iken Hakk'a düş olmuş\n\nAma zihin tezgahı öyle mi işler?\nDoğası gereği ciddiyet sever, sonuç ister.\n \nFazla ciddi olmak, zihnin gizli tuzaklarına düşürür. \nBizim, zihin-bozan zevkli cümlemiz böyle: \n\n'Cid-di-ye-al-ma'\n'Amma yaptın hâ' de \nVe kendi-ne-gülü-ver\n \nBir imtihandaymış gibi 'ne kadar çok çalışırsam o kadar erken aydınlanırım'  diye düşünmek yanıltıcı. \n\nYaş olmuş yetmiş 'ermiş ermemiş' hedefini bıraksın! \n\nBazı oyunlar, oyuna gelmeyerek kazanılır.\nÇünkü zihin pek hilebâzdır:\n\nOynayu gelir aldadur\nÇünkü eli çabukdur\n[H. Bayram Dedemiz]\n \nNe kadar bir şeyi 'aşmaya' çalışırsan, o seni bir o kadar çok tuzağa düşürür. \n\nBir şeyi, elinde ne kadar sıkı sıkı tutmaya çalışırsan, o şey o kadar elinden kayar.\n\nBu önceden belirlenmiş hedeflerle ilgilenmediğinde, aslında bu hedeflerin kendin için zihninde yarattığın hayâlî engeller, boş tuzaklar olduğunu fark edersin.\n\nHem neden düşünceler arasındaki boşluğu yakalamaya çalışıyor ki? \n\nBelki de okuduğu kutsal metinlerden, dinlediği sohbetlerden etkilenip taklit ediyor. \n\nÖnerim: \nSadece izle\nGöz-lem-le\n\nDüşünce varsa var, yoksa yok. \n\nBaşlamış mı  bitmiş mi hepsi geçici. \n\nBunlarla ilgilenmeyin, olup duranların her türlü formda akıp gitmesine izin verin. \n\nHatta hiçbir şeyin farkına varamamak bile bir problem değil. \n\nBu sonsuz enerji alanı zaten tarif edilemez, boşluk kelimelere sığmaz.\n\nBaşkalarının deneyimlerini taklit etmeye çalışmak nafile...\n \nZira anda sende açılan deneyimin eşsizdir, sana özeldir, biriciktir.  \n\nAyrıca, dinî-dar terimler seni beni sınırlıyor. \n\n'Düşüncesizlik' peşinde koşmak, 'gelecek yaşam' umudu... \n\nŞu an bu 'yaşam' kişisel değil iken kişisel 'gelecek yaşam'ı da nereden çıkarıyorsunuz? \n\nŞu an burada yaşayan ayrı ve bağımsız doğmuş  bir 'siz' yoksunuz ki, bu sizin 'ölüm'ünü de nerden çıkarıyorsunuz?\n\nTüm bu kavramlar zihnin tuzağı... \nBu tür arayışlar, tam tersine etki yapar.\n\nMesela 'düşüncesizliği gerçekleştirme' arayışı kendisi çok güçlü bir düşüncedir! \n\nİroni yok mu burada, 'düşünceyi yok etme' düşüncesi, yok etmek istediğinizden daha güçlü bir düşüncedir, bu nasıl acı vermesin ki? \n\nDüşünceler aslında bir problem değil çünkü 'düşünce' diye bir 'şey' yok, 'düşünce' zihnin yarattığı bir soyut hikayedir; bir dinleyen olmazsa gelip geçecektir.\n\nŞu an olan ne ise onun ne olduğunu belirleyemeyiz, ne olduğunu umursamadan tadını çıkarabilirsiniz, analiz veya sonuca gerek yok. \n\nBu zihinsel kavramları takılmadığınızda, işte asıl o zaman rahatlarsınız. \n\n'Erenlere ermek' demişsiniz ama bu nedir? \nBen de bilmiyorum. \n\nErenler bile burda olsa\n'Beni örnek almayın' \n'Kendi yolunuzdan akın' derdi\n...\nİşte dedi\n... \nHem tarik-at 'Yol' dediğin şey, zaten üzerinde yürüdüğünüz yol olmasın? \n\nTüm hedefler boş çünkü bu seyir dairesel yani başlangıç ve bitiş aynı yerde, daire başlangıç noktası nerde söyle? \n\nNe kadar kovalarsan o kadar uzaklaşıyor işte! \n\nHem gerçeği aradığın an, kendini ondan ayırırsınız.\n\nOlandan başka bir gerçek yok, kişi hâli de olana dahil olduğu için gerçeğe dışardan bakıp bilebilecek biri yok...\n\n'Hiçbir şey bilmiyorum, bilmekle de ilgilenmiyorum' dediğin an, işte o an 'olgunlaşırsın'. Bu 'gelecek yaşamda' olmaz, çünkü geçen zaman yok. \n\n'Yaşam' veya 'ölüm' ile ilgilenmeyin, 'geçmiş' veya 'gelecek' ile ilgilenmeyin, sadece şu an bu tarif edilemeyen sonsuz enerji alanının tadını çıkarın.\n\nBu, sizin düşündüğünüz gibi bir şey değildir, bu sizin düşündüğünüz hiçbir hâle benziyor değildir. \n\nSen sanmadığın yerde, şâyet açıla perde... \n\nKendi sırlarını kendiliğinden anlatacaktır sana, \nSenin, sen olarak çaba göstermene filan ihtiyacı yok...\n\nVarsın olsun\nRahatına bak\n...\nBak\nNefes kendiliğinden geçiyor\nÇiçek kendiliğinden açıyor\nGece-gündüz olan-olmayan\nDevredip duruyor vesselâm\n\n•",
      "id": 202502091410
    },
    {
      "text": "[SÖYLEŞİ KAYITLARI'NDAN]\n\n• 'Ben' hâlinden 'Ben-siz' yalın hâle geçmek önemli mi?\n\n• 'Ben yokum' durumunu belirlemek veya bu duruma ulaşmak önemli mi?\n\n• Belirli bir 'aydınlanma' düzeyine ulaşmak önemli mi?\n\n• Sürekli  mutluluk hâline sahip olmak önemli mi?\n\n• Nihâî aydınlanma durumuna ulaşmak önemli mi?\n\n• Hayatta başarıyı garantileyen, bir tür sihirli güce sahip olmak önemli mi?\n\n• Hayatta zenginliğe sahip olmak önemli mi?\n\n• Ya da öteki hayatta sonsuz mutluluğa erişmek mi önemli?\n\n- Kafam yine çok karıştı...\nEn önemlisi nedir?\n\nBiraz da biz karıştıralım mı kafanı ya da yüzeyden kaynağa doğru inelim mi kelimeleri seve seve?\n\nÖN-EM\n\nÖn kelimesi kaynağında 'yüz, çehre, ön taraf' \nYa da gözünü ilk açtığında önünde güneş olunca 'doğu' olarak doğuyor.\n\nVe bu doğumdan ne yavrular, ne yavrular...\n\nÖnce, öncül, önder, ÖNEM, öner- (önerge, öneri, önerme), öngör-, önle-, önsöz, önyargı, y-ön (yönerge, yöntem, yönel-)\n\nYüzünü o yana çevirerek saydığın bu hedeflerin hiçbiri şimdi önemli değil bence... \n\n- O hâlde, en önemlisi nedir?\n\nZoru-seven zihin kabul etmese de\nEn önemli şeyi aslında çok basit: \n\n'Ra-hat-la-ma'\n\nR-h-t kelimesi doğduğu kaynakta 'solumak' demek\nNefes geçiyor ya bu beden-zihin adresinden \n\nRAHATLA:\nVARSIN\nOLSUN\n\n'Ben' durumundan ben-siz hâle 'ben yok' durumuna geçmekle çok meşgul olduğunuzda rahatlayamazsınız.\n\nKendinizi 'aydınlanma' durumuna ulaştırmak için eğitmeye 'ermeye' odaklandığınızda, rahatlamıyorsunuz.\n\nMutsuzluğun her izini yok etmeye çalışarak kesintisiz mutluluk durumuna ulaşmayı umduğunuzda, rahatlamış olmazsınız. \n\nAslında, mutsuzluğun her bir izini ortadan kaldırmak imkansızdır. \n\nSürekli olan fark edilemez\nÖyleyse 'sürekli mutluluk' diye bir durum yoktur zaten.\n\nBaşkalarının sahip olmadığı sihirli bir güce sahip olmayı arzuladığınızda, bu arzu, önce sizi huzursuz eder.\n\nHayatınızda zengin olma takıntısı yaşadığınızda rahatlamanız zorlaşır.\n\nRahatlama, yukarıdaki çabaların hiçbirinin artık önemli olmadığını fark ettiğinizde yüzünü açar, kendiliğinden ortaya çıkar.\n\nZira bunların hepsi tutmaktır, nefes gibi, tutmayı bırakırsan yenisi zahmetsizce gelecektir, rahatlayacaksın...\n\nRahatlama, düzeltilecek hiçbir sorun olmadığını ve her ne durumda olursanız olun, bunun zaten doğal bir mükemmellik olduğunu fark ettiğinizde ortaya çıkar.\n\nRahatlama, hiçbir çaba gerektirmeyen doğal bir durumdur.\n\nNefes almak gibi, \nNefes almaya çabalama, \nNefesi tutma yani bırak yeter...\n\nRahatlama,\nHiçbir şeyi düzeltmeye gerek kalmadan, \nKendi-öz-doğanın varsayılan değer olarak 'mükemmel' olduğunun aniden farkına varılmasıdır. \n\nTek gereken\nAçık-boş-hazır olunduğu hâlde\nBir anlık bir 'görüş' ya 'biliş' tanıyıştır\n\nMarifetullah basit bir yaklaşımla böyle açıkça açılacaktır...\n\nRahatlama, çabayla ulaşılabilecek bir durum değildir. \nZira rahatlama, KENDİ'nin gerçekte olduğu şeydir.\n\nLÂ RAHÂTA Fİ'D-DUNYÂ\nKendini ne sandığının da rahatsızlığına bir son yoktur...\n\nMihneti râhat bil râhat bulagör, \nRâhat mı bulunur zındân içinde ❞\n\nYine de bu bahsi geçen etkinliklerden herhangi birini yapmanız, servet kazanmanız veya kaybetmeniz, nice türlü manevi uygulamada bulunmanız önemli ya da önemsiz değildir; \n\nYeter ki rahatlamanın aslında ne yaparsanız yapın ya da yapmasanız da kaybolmayacağını unutmayın.\n\nRahatlama \nKENDİNİZİN \nSarsılmaz \nDeğişmez \nDoğasıdır\n\nHiçbir bir şeyi kasıtlı olarak düzeltmek veya iyileştirmek zorunda olmamak, o anda açılan deneyimdeki sorunların uygun bir şekilde kolayca çözülemeyeceği anlamına da gelmez ama...\n\nBöylesi sonuç odaklı, kasıtlı bir çaba olmadığı sürece sorun olmayacaktır. \n\nMesela, zengin olabilmek ve iyi bir hayat yaşamak sorun değildir. \n\nÖnemli olan, her nefes koşulsuz olarak güvende ve rahat olduğunuzu bilmektir. \n\nNe yaparsanız yapın veya yapmayın, hangi durumda olursanız olun, bu KENDİNİZİN mutlak güvenliğini ve rahatlığını değiştirmeyecektir.\n\nMelâmet zevkinde buna 'Keyif 56' 5+6: HÛ derler...\nAllah'ın keyfi hep yerinde yâ hû...\n\n...\nHoş yine de 'bu gönül şehrinde bir nefescik rahatlayım' dersen buyur geç-iç-eri...\n\n",
      "media": "https://benolanben.com/dinle/baska&602",
      "id": 202502071224
    },
    {
      "text": "[SÖYLEŞİ KAYITLARI'NDAN]\n\n- Birisi, yaşayacağı deneyimleri seçer mi? \n\nYani insanlar, ne tür deneyimlere sahip olacağını önceden belirleyebilir mi?\n\nNe bileyim birisi, ne hakkında rüya göreceğini seçebilir mi? \n\nMesela, eğer fakir olmak, kötü muamele görmek ya da bu nevi şeyler hakkında kâbus görüyorsam, bu rüyayı anında değiştirmek mümkün müdür? \n\nHâsılı deneyimi değiştirmek mümkün müdür?\n\nVarlık cümlesini bir bir okuyoruz\n\n• ZÂT-en\n•• İSİM-ler\n(O isimleri renklendiren)\n••• SIFAT-lar\nVe o sıfatların\nAnda olan sahneye yansıyan \n•••• OLUŞ-ları şeklinde kendini açıp duruyor\n\nBir kürenin yüzeyinde geçen hayatta, \nBir-çok seçim yapabiliyormuş gibi görünsek de \nBu seçimler sadece görünüşte, \nYüzey-sel olarak öyledir. \n\nNe varsa sûret-a...\n\nSadece özne olarak 'sen' görünüşte bir yanılsama değil böyle bir sen-den açığa çıkan nesne olarak 'seçimler' de görünüşte bir yanılsamadır. \n\nYani seçimlerin ancak senin kadar gerçektir.\n\nBu türden bir okuma, rüya görmeye çok benzer...\n\nHem rüyadaki karakterler hem de onların seçimleri sadece görünüştür, gerçekliği yoktur ve rüya hikayesinde geçer sadece...\n\nBu yüzden, hayal ve geçeği ayırma hassasından yoksun zihin için, çok gerçek gibi görünseler de hikayedeki karakterler ve onların yaptığı seçimler tamamen hayâlî (fantastik) yani gerçek (realistik) olmayan görünüşlerdir (tecellî). \n\nGölgede duranın gölgesi olmuyor...\n\nTamam, zihin perspektifinden, oyunda 'ben' diye-bilinen karakter, 'ben'in bu rolü, bir seçim yapıyormuş gibi görünüyor... \n\nAma zihin tezgahının kendisi de yegane varlığın eylemesi yani sadece anlık enerjik bir etkisi olduğu için...\n\nGerçekten 'ben' adında bir varlık olduğunu yani, bütünden ayrı bir karakter olduğunu kesin bilmenin veya o sahnede herhangi bir 'seçim'in gerçekten yapıldığından emin olmanın bir yolu yoktur. \n\nZihnin yorumunu olduğu gibi kabul etmeyin, kafa sesinden gelen açıklamaları hemen gerçek sanmayın.\n\nFilm icabı\nBir 'sen' veya 'ben' \nVarmış gibi görünebilir \nAncak böyle bir 'sen' veya 'ben' \nSadece anlık bir görünüştür...\n\nTıpkı bir rüya deneyiminde yaşanan 'sen' veya 'ben' hissi ve onların başından geçen sözde olaylar, olaylar gibi...\n\nAslında rüyanın hiçbir yerinde bir 'sen' veya 'ben' karakteri yoktur. Hiçbir yerde gerçekten bir 'seçim' yapılmaz.\n\nYegâne oyuncunun yatağı hiç soğumamıştır ve bir yere gittiği de yoktur değil mi?\n\nAma zihin hâlâ bir 'ben'in seçimler yaparak kaderini değiştirdiğini filan var-sayabilir. \n\nAncak böylesi bir 'ben', \nZihin tarafından yansıtılan \nBir var-sayımdan ibarettir. \nLakin inanıldığı anda hissi gerçektir!\n\nSözde 'seçim' de zihin tarafından yansıtılan bir varsayımdır. \n\nZihin'in perspektifinden, her şey mantıklı görünür. \n\nNe var ki zihin tarafından yansıtılan, kendi içinde tutarlı varsayımlar dışında, mantıklı hâle getirilecek hiçbir şey yoktur.\n\nTıpkı bir örümceğin ilkin ağını içerden dışarı atması sonra dışarda o ağın, o zayıf evin üzerinde yürümesi gibi...\n\nZihin ve etkileri, kendine mantıklılık ören, bütünlük-süreklilik yaratmaya çalışan böylelikle kişi hayalini sürdüren enerjik etkilerdir.\n\nMantıklılık, zihin tarafından yansıtılan ve aynı zihin tarafından tüketilen bir var-sayımdır ve bu anlamda kerameti kendinden menkûl bir hayâlden ibarettir. \n\nBu nedenle, kendi kendini besleyen bir döngü gibi görünür. \n\nİşte tam da bu yüzden, zihin tarafından yansıtılan bu mantığı ciddiye almayın.\n\nSualinize dönecek olursak...\n\nHayır, aslında ne hakkında rüya göreceğini seçen öyle bir 'sen' yoktur. \n\nRüya deneyimleri kendiliğinden otomatik olarak ortaya çıkar, rüya siparişi verebilecek kimse yoktur değil mi?\n\nİronik bir şekilde, rüya hikayesi içinde, her zaman bir 'sen' veya 'ben' karakteri varmış gibi görünür ve bu karakter seçimler yapıyormuş gibi görünür. \n\n'Sen' veya 'ben' ve onların seçimleri asla hikayenin ötesine geçmez, rüyada olan rüyada kalır...\n\nMesela, belirli bir hikayedeki 'ben' büyük bir ilerleme kaydediyor gibi görünebilir. \n\nAma insanların hepsi uykudadır\nVe uykuda görülen ancak rüyadır\n\nO hâlde lütfen dikkat edin! \nHikayenin ötesinde aslında bir 'ben' yoktur ve hikayenin ötesinde gerçekte hiçbir ilerleme kaydedilemez. \n\nHikayenin tüm içeriği sadece görünüşte, yüzeyde kalır ve bu görünüşler hikayenin ötesine geçemez, rüyanın dışına çıkamaz.\n\nİşte tam da bu yüzden diyorum ki...\n\nHiçbir şey tebellûr etmez, kristalleşmez ve gerçekte, ardında hiçbir kalıntı bırakmaz, zihindeki izlerden mâada...\n\nYani hikayedeki başarılarla gururlanmana veya başarısızlıklarla üzülmene gerek yok.\n\nNe varlığa sevinirim\nNe yokluğa yerinim\n\nDeyip geçebilirim...\n\nHikayede görünüşte öylece ortaya çıkan deneyimler tamamen öz-erk ve doğal olarak kendiliğindendir.\n\nBunlar hiç kimsenin seçimiyle öyle olmuş değiller... \n\nHoş filmin olay örgüsü, hikayenin kendisi, birinin seçimler yaptığı bir hikaye sunabilir. \n\nAncak tüm hikaye, hiç kimse herhangi bir seçim yapmadan kendiliğinden ortaya çıkar. \n\n'Film icabı' da bu demektir değil mi?\n\nBu nedenle, hikaye içindeki görünürdeki 'birinin' 'görünürde seçim yapması' tamamen boş bir görünümdür, ışık oyunudur.\n\nEvet, görünüşte bir seçim yapmak ve hikayeyi değiştirmek mümkündür ancak bu seçimler ve sonuçlar kimsenin iradesine bırakılmamıştır...\n\nYani görünüşteki bu seçimler ve sonuçları \nAslında en başından beri KAÇINILMAZDIR \nVe tüm kişisel etkilerden yoksundur!\nTamamen boşu-boşuna-dır\nKendi-kendine-dir! \n\nDiğer bir deyişle, yapılmış olsun ya da olmasın tüm seçimler tamamen boştur, boş... \n\nQue sera sera...\nHer şey olacağına varır\n\nOlacak ne varsa olacaktır \nVe olmayacak ne varsa olmayacaktır\nBu kimseye bağlı değildir!\n\nBu cümleler saçma sapan konuşmak gibi 'boş' görünebilir. \n\nAncak senden dinleyenin burada ne demek istediğini bilmese de anladığından hiçbir şüphem yok zira biz bir-biri-mizle pek güzel anlaşırız.\n\nBuradaki ince zevkimiz ise şöyle:\n\nBunca boşluğun içinde\nHer şeyi salıp \nSeçim yapmamanızı \nFilan da savunmuyorum. \n\nHer zaman yaptığınız gibi sözde seçimler yapmaya devam edin. \n\nAma lütfen dikkat edin, bu bir 'sen'in seçim yapması değildir. Bu, O'nun kendiliğinden yapması, kaçınılmaz olara böyle oluşudur\n\n[Ya-sin:82'den]\n'Künnn' emrinin\nAnlık\n'Şe'nnn' açılımıdır\n[Rahmân:29'dan]\n\nSen-ben ifadesini\nkarada denizde taşıyıp dururuz\n[İsra:70'den]\n\nBir yeri ziyaret ettiğinizde, \nAslında O ziyaret eder, \nDahası 'ziyaret ediş'olur\n\nEvde kaldığınızda, \nAslında O evde kalır. \nDahası 'kalış' olur\n\nHer şey öz-erk bir şekilde yapılır. \nKendiliğinden olur\n\nHer şey görünüşte, birilerinin tercihiyle rastgele gerçekleşiyor olsa da...\n\nAslında\nHer-şey\nKa-çı-nıl-maz-dır!\n\nŞimdi bu cümleler benim tercihimle, benim marifetimle mi dizildi?\n\nYok canım\nOluyooo öyle...\n\nYûnus değil bunu diyen\nKendiliğidir söyleyen\nMutlak kâfir inanmayan\nEvvel-âhir-zaman-benem",
      "id": 202502051406
    },
    {
      "text": "[SÖYLEŞİ KAYITLARI'NDAN]\n...\nDurmalı, \nDurulmalı, \nDurulanmalı,\nDurup bakmalı\nKend-iç-i-ne-b-akmalı\n...\nHalka halka genişleyerek\nKendi derinlerime düşersem\nİçe, tamamen içime bakarsam\n...\n- Bu bakış bir şeyleri değiştirir mi?\n \nŞeyler olacağına varır \nBu-hiç-bir-şey-i-değiştirmez \n\nVarsa-yoksa-bir-adım...\n\nDar-alanda ayrı bir kimlikten\n...\nDar-alması olmayan mutlak kimliğe geçen bir adım, yüzünü, perdeden ışığa çeviren bir dönüş...\n\nBu arada...\n\nKi burada artık kimse tanımlanamaz çünkü var olan her şey Kaynak'tır. \n\nDenizde damlanın ismi okunmaz.\nResmi bulunmaz.\n\nBu yüzden kimseden hiçbir şeyi bırakmasını filan istemiyorum hatta ayrı bir kimliği bile...\n\nÇünkü bunların hepsi zaten senin ne olduğunun yönleridir. \n\nSadece, \nKaynağın anlık bir ifadesine yapışmayı bırakarak\nOlan her şeyi 'Kaynak' olarak tanımlayarak\n\nO\nVar \nOlan \nOlmanızı, \nOlanla bir olmanızı\nOl-anı istiyorum\n\nİstediği-m olup durur ben-im...\n\nKi zaten olan bu olduğu için\nŞahsen kimse 'olmakta olanı' yapamaz\nBir şeyleri başarmak için\nÖncelikle 'şimdi olmaması' gerekir değil mi?\n\nİşte bu yüzden bunu hiç kimse yapamaz. \n\nYani ne yaparsan yap, asıl bundan kaçınıyorsun çünkü bu senin sonun olacaktır. \n\nBağları çözülen dağılır...\n\nBu mutlak özdeşleşme seni öldürecektir. \n\nAşkın ilk nefesi\nSenin son nefesin olacaktır.\n\n'Ben' fikri, mutlak özdeşleşme tarafından öldürülecektir, bu yüzden kendini ben-diye-bilen hiç kimse bunu yapamaz, bindiği dalı kesemez, tatlı canına kıyamaz.\n\nNe yaparsan yap, 'ben'in boşluğundan kaçınıyorsun, çünkü 'ben'in yaptığı her şey, varlığına dair endişeden kaynaklanır. \n\nYani 'ben'den, 'ben' düşüncesinden çıkan her şey buna karşı savaşacaktır. \n\nBu yüzden maneviyat ya da gerçeğin kavranması bile bundan kaçınmanın bir yöntemi olacaktır.  \n\nÖlümsüz olmak istiyorsun ve ölümsüz olmayı isteyerek ölümden kaçtığını düşünüyorsun. \n\nAsla yapılması gereken o son öldürme işini yapamayacaksın -o kafa kesme işini- \n\nBu yüzden melâmet dersinde denir ki:\n'Lütf u kereminden, kudret elinden, istesen de istemesen de kafan kesilecek\n...\nAma bu senin istemenle olmaz!'\n\n- Pekâlâ başımı uzatıp \n'İşte bak, beni al, al artık canımı!' diyebilirim \n\nİşe yaramaz. \nO seni tanımaz. \n\nRahîm'in olan lütfunu aradığında, asla lütfunu bulamazsın.  \n\nLütuf  seni aradığında, dikkat etsen iyi olur! \n\nZaten bir şeyler olduğunu hissediyorsun. \n\nZaten aslanın ağzındasın ve bir anda o ağız kapanacak, ama bunun ne zaman olacağını asla bilemezsin. \n\nİşte bu yüzden hep endişeleniyorsun. \nVe hep bir şüphe içindesin. \n\n'Amanın O ağızda mıyım yoksa değil miyim? \n\nKesinlikle içindeyim! \n\nHayır, galiba öyle değilim. \n\nYeterince olgun muyum? \nYeterince hazır mıyım? \n\nDaha olgun ya da daha hazırlıklı olmak için ne yapabilirim? \n\nBunu gerçekten istiyor muyum? \nBelki de hayatımın geri kalanında televizyon izleyen tembel biri olmak istemiyorum. \nHayır, bu 'ben'in yokluğunun sıkıntısını istemiyorum. \nHayır, o 'ben' bundan hoşlanmaz!'  \n\nEvet, hepimiz bunlardan geçiyoruz. \n\nVe bunda yanlış bir şey yok. \n\nSadece bunun, evet bunun da O'nun bir işleyişi olduğunu gör. \n\nDağ da kuldur insan da\nVe kul O'nun eylem hâlidir!\n[Ş. Ekberden]\n\nO anda ne kadar endişe varsa, ne kadar fikir varsa, varoluşun ne kadar yönü varsa, tam da o anda olduğu gibi olmak zorundadır. \n\nHer şey olduğunda\nKaçınılmaz olarak öyle olur \n\nBu yüzden hiçbir şeyin gitmesine gerek yok çünkü tüm bunlar var-oluştur. \n\nTüm o küçük endişeler, çiçeklerin açması, bulutların gelip gitmesi, yağmurun inmesi, ağlamak ve o gözyaşları, tüm bunlar var-olan-şeydir, mevcudiyetin nabzıdır...\n\nOLAN-SEN-SİN\n\nSen,\nBen,\nBunun \nBu olanın \nTek bir yönünden \nEn önemsiz ânından bile\nKaçamayız! \n\nOlduğunda\nKaçınma bile \nKaçınamayacağın bir şeydir. \n\nBu yüzden hiç gam yeme...\n\nVe sen Kaynak ya da KALB'in ta kendisi olduğun için, var olan her ne ise OLDUĞUNDA sen osun. \n\nBundan kaçınmaya çalışmak, buna direnmek, bunu aramak bile BU-nun bir parçasıdır.\n\nDalga ne yapsa okyanusun kucağındadır \nDahası dalga zaten okyanusun yapmasıdır vesselam...",
      "id": 202501301432
    },
    {
      "text": "[SÖYLEŞİ KAYITLARI'NDAN]\n\nRüya göreni rüyada bulabilirsin, ancak rüya göreni rüya gören şeyi bulamazsın. \n\nRüya göreni, rüya göreni veya o rüyanın, rüyasın göreni bulamazsın.\n\nRüya BU ya...\n[A. Kadrî]\n\nVe\nBu\nSen\nSen\nOlma-yasın\n\n- Doğum kontrolünü denedim\n\n- Çok komiksiniz...\n\n- Doğan öyle biri yok\n\n- Ve?\n\n- Evet işte. Doğum kontrolü işe yaradı. Diyebilirim ki, hiç doğmadığımı fark ettim. \n\n- Yani doğum kontrolü işe yaradı.\n\n- Hayır hayır, benim için bu tek... \nVe kaçınılmaz olarak böyle...\nHer ne olursa olsun... \n\nYani bu doğum kontrolü gibi bir şey. \n\nİki sıvının birleşmesinden önce zaten olduğun şey olmak. \n\nArıdan ve baldan önceki tatlılık gibi...\n\nVarlığının bir bedenin görünmesiyle ya bir deneyimin başlamasıyla gelmediğini anlamak. \n\nDoğmuş bir bedenin ya herhangi bir şeyin varlığına rağmen O olmak...\n \nİşte bu, doğum kontrolü gibi bir şey.\n\nVe her şey olmadan önce zaten orada olan O şey olmak. \n\nBuna mutlak doğum kontrolü diyebiliriz hatta varlık bile olmadan önce var olansın sen!\n\nBu anlamda, benim için önemli olan biricik şey bu. \n\nGerisi, mükemmel bir kişiye benzemek ya faydalı bir şeyler bir şeyler yapmak ve bundan bir amaç devşirmek, hepsi hepsi ikinci el idrakler, bidolu laf kalabalığı.\n\nBu sadece, kişisel hayatınızı biraz kontrol altında tutmaya çalışmak gibi bir şey. \n\n- Veya çok şeyler aramak, bir şeyler bulmak gibi...\n\nSonradan bulunan her şey yine kaybolabilir.\n\nAma belki de insanların bu kapıya gelmelerinin ana sebebi bu. ..\n\nSadece O'na \nAncak O'na işaret ediyorum. \nVe başka hiçbir şeye dikkat kesilmiyorum. \n\nOnların doğasında ne olduklarına, bedenin veya kişiliğin nasıl olduğuna bağlı olmayan o bağsız şeye, iki ucu açık bir ipliğe... \n\nHareket etmesine\nYa hareket etmemesine bağlı değil\n\nYa birinin ne hissettiğine \nYa ne hissetmediğine... \n\nHer şey için çok geç. \nHiçbir benim değil... \n\nBu benim alanım değil. \nKesinlikle değil.\n\nBu yüzden tüm konuştuğum, burada olmayan O'dur. Şimdi ve burada değil.\n\n- Evet.\n\n- Yoğisem çok tembelim. Çünkü aksi halde bu Sisyphus'un işi gibi - sürekli denersin ve sonra kişiliğin geri gelir. \n\nVe sağlıklı insan da buna benzer bir şey...\n\nAma sonra tekrar çöker ve bu da... \n\nHer kişi halinin, cümle hayatı ve ne olursa olsun... \n\nPek narin ve çok geçici... \nVe tamamen kırılgan. \n\nHer an herhangi bir hastalıkla, bir-kor-onayla, virüslerle, bir haberle veya ne olursa olsun yok-yere çökebilir.\n\nBir yel eser\nBir tel kopar\nVe dağılır toplananlar \n\n- Sağlık olsun...\n\nO da ayrı bir komedi \nKırk yıl sağlıklı, dengeli, doğal beslenirsin ve sadece küçük bir darbe ile pıttt diye gitti biriken ne varsa; kontrol işe yaramaz.\n\nAma işe yarayabilecek tek şey, olduğunuz gibi olmak. \n\nVe bu tam doğum kontrolüdür. \n\nNe yaparsan yap; olduğun şey asla doğmaz asla ölmez...\n\nSenin olduğun şeyin, seni oynayan şeyin, ebedî yaşamı...\n \nİşte bu... \n\nOnu rahatsız edebilecek kimse yok. \n\nBu, hiçbir şeyle bozulamayan senin huzurundur, senin hazırındır.\n\nAma içinde ben-diye-bileceğin hiçbir şey yok\n\nVe bir şeyleri değiştirmek için değil eğlenmek için konuşabiliriz:\n\nBu bir eğlence gibi, şe'nlik yeri... \n\nHakk'ı seven âşıkların, eğlencesi tevhid olur...\n\nAma hepsi, hepsi bu kadar işte. \nCiddi bir şey değil. \nCiddi anlamda ciddi değil... \n\nBu yüzden yalnızca buna, yalnız işaret ediyorum.\n\nHAMİŞ:\nYunan mitolojisindeki Sisyphus'un hikayesi...\n\nSisyphus, ölümden kaçmak ve tanrıları kandırmak gibi suçlar işlemiş bir kraldır. Ceza olarak, Hades tarafından bir kayayı sürekli olarak bir tepeye çıkarmakla görevlendirilmiştir. \n\nAncak kaya her seferinde tepeye ulaşmadan önce aşağı yuvarlanır ve Sisyphus işe yeniden başlamak zorunda kalır. \n\nBu yüzden 'Sisyphus'un işi' terimi, bitmeyen, tekrarlayan ve sonuçsuz kalan çabaları, anlamsız ve yorucu işleri ifade etmek için kullanılır.\n",
      "media": "https://benolanben.com/dinle/fihimafih&15578",
      "id": 202501272115
    },
    {
      "text": "[SÖYLEŞİ KAYITLARI'NDAN]\n•\nUyanış\nKendini gerçekleştirme\nAydınlanma\n\n- Var mı böyle bir şey ya?\n\nİşbu suali ciddiye alıp cevabını bulmak için her yerde aradımsa da 'arayışın' kendisini hiç sorgulamadım. \n\nAydınlanma hedefinin gerçek ve bir yerlerde var olduğunu varsaydığım için hep aramak zorunda kaldım. \n\nArayışın kendisi beni boğuyordu meğer beni doğal halimden uzak tutan buymuş.\n\nManevi, ruhani yani psikolojik bir aydınlanma diye bir şey yok çünkü 'psişe' diye bir şeyin öyle bir varlığı yok.\n\nHayatım boyunca \nVar olmayan bir şeyi arayarak \nTıpkı bir aptal gibi davrandım \nAramam sona erdi\n...\n-Bulunan yerindeydi-\n[Krishnamurti'den]\n\nOysa 'Aydınlanma' düşüncede, kavramlarda, öyle sananların zihninde var sadece.\n\nSonuçta bu bir kelime ve her kelime gibi bir işaretçi, lafz, manâyı taşımak için gerçi...\n\nArife tarif gerekmez\nSenin ne olduğun tanımlanmaya ihtiyaç duymaz.\n\nKelimeler ve gerçeklik bir arada var olamaz.\nDenizi kapla taşısan eve vardığında deniz olmaz\n\n'Arayış' aydınlanma diye bir şey olmadığını fark etmekle sona erer. Aradığın şey, kendinden özgür olmak ama kendinden özgür olmak için yaptığın her şey yine ve zaten kendindir. \n\nBu basit şeyi nasıl anlatabilirim sana, gözünü yum da kendin anlasana?\n\nNiçin\nNe-uçun\nBî-içûn\n\nBir 'nasıl' yok \nSon-ucu yok\nŞimdi bir çember\nFeleğin çemberi döndükçe döner\n\nBunu söylersem, sadece o (arama) eylemine daha fazla ivme kazandırır, bu ivmeyi güçlendirir.\n\nİşte tam da bu yüzden Buda, yol soranlara sessiz kaldı ve kadim nice kutsal metnin ortaya koyduğu üzere, 'sözcükler, gerçek başladığında biterler'\n\nKelimeler bunu n-akledemez.\n[Buda]\nDikkatini kelimelerden sessizliğe kaydır\n...\nDuyacaksın\nSen dün OLAN-sın\nBen şimdi OL-ANım\n...\nBen OL da bil\n[Cenâbı Mevlevî zevkiyle]",
      "id": 202501201700
    },
    {
      "text": "[SÖYLEŞİ KAYITLARI'NDAN]\n\n- Herkes uyandı bir ben kaldım; artık uyanmak istiyorum\n\nUyumadan önce bir varlığı olan uyanabilir ancak\nO hâlde\nBu cümledeki \nBenlik uyanamaz\n\nBir bulutun güneşi hiçbir şekilde etkilemeden örtmesi gibi öyle var-sayım da gerçeği yok etmeden örter. \n\nZihin sisi,\nGüneşin varlığına \nGüneşin sıcaklığına değil \nGörülmesine mânidir\n\nBenlik bir örtüdür\nKendi güneşini\nGölgeleyen bulut\n'Unutuştur'\n\nAydınlanma, daha ezelî, daha ebedî ve daha hayatî  bir şeyi açığa çıkaran bu 'karanlık katmanların' bir bir çözülmesidir. \n\nVe bu berraklığa bakmaya cesaret eden herkes erişebilir.\n\n'Kişi-ego-nefs' hâli \nBüsbütün akışta bir girdaba benzerse\nUyanış, aydınlanma\nSuyun düğümünün çözülmesi gibidir\n\nHoş, girdap da akışa dâhildir\nYoldan çıkman da yola dâhildir\n\nUnutuşun nihâyetinde\nBırakılan nefeslerden birinde\nAçık-boş-hazır olunan bir anda\nHer ölü, yaşayana dönebilir\n\nTıpkı güneşin yoğun bulutlu bir gökyüzünde görülememesi gibi, kişinin kendi Benliği de yoğun bir düşünce bulutuyla kararmış bir dolu-zihin-yüzünde görülemez. \n\nGerçeğin güneşi, bedenle özdeşleşme, geçmiş-gelecek hikayeyi ben-im-seme bulutunun ardında saklı kalır.\n[R. Maharshi zevkiyle]",
      "id": 202501201014
    },
    {
      "text": "[SÖYLEŞİ KAYITLARI'NDAN]\n\nTüm deneyimler, tüm düşünceler, imgeler, hisler, duyumlar ve algılar, farkındalık suyunda oluşan buz parçaları gibi yüzmektedirler...\n[R. Spira'dan]\n\nZihin sadece mevcut düşüncedir, beden mevcut duyumdur, dünya mevcut algıdır ve insan algının çocuğudur.\n[A. Kadrî]\n\n- Ân oluyor, duyumlar pek bir bunaltıcı geliyor, nasıl söyleyeyim böyle boğulacak gibi oluyorum...\n\nVarsın olsun \nOlur a...\n\nAcı, \nAğrı, \nRahatsızlık, \nGerginlik,\n\nBir bir dikkatimizi çekmek isterler ve çok zaman çözülmesi gereken sorunlarmış gibi hissettirirler.\n\nAma ya duyular göründükleri kadar katı değilse? \n\nYa rahatsızlık bizim var-saydığımız şekilde 'gerçek' bile değilse?\n\n- Ne güleriz değil mi?\n\nKoştur koştur nereye\nBir anlığına duruverin hele\nDurdurun otobüsü inecek var...\n\nŞimdi 'hoş olmayan' olarak etiketleyebileceğiniz bir duyuya odaklanın. \n\nNe bileyim tam oranızda donuk bir ağrı, göğüste bir sıkışma veya dişinizde ya midenizde zonklayan bir sızı olabilir...\n\nDirenmeden, dikkatinizi tamamen ona verin...\n\nSanki ilginiz, bir lazer ışığıymış gibi tam olarak ona yöneltin ve o alanı detaylıca tarayın, yakından gözlemleyin.\n\nBu esnâda, neyin nasıl değiştiğine dikkat edin... \n\nHissettiğin şey, öyle katı bir acı bloğu değil, küçük dalgalanmaların bir alanı gibi daha çok değil mi?\n\nNabız gibi atan, karıncalanan, bir belirip bir kaybolan bir şey ve ilk göründüğü kadar sabit, katı değil, esnemeye başladı değil mi?\n\nŞimdi daha derine inin...\n \nKendinize sorun bakalım, bu his neyden yapılmış?\n \n'Acı' veya 'rahatsızlık' olarak etiketlemeden, ona bir isim yapıştırmadan önce, aslında ne? İlk gerçekliği nedir yani?\n\nÇok geçmeden...\n\nBu hissiyatın sadece ham bir deneyim olduğunu göreceksiniz...\n\nSaf bilgi, \nDuyumun çıplak farkındalığı \n\nZihin daha sonra 'acı verici', 'kötü' veya 'hoş olmayan' etiketleriyle devreye girer. \n\nAncak bu yargılardan önce, bu sadece bir histir, bir duyumdur, başka bir şey değil...\n\nİşte bu farkındalık, her şeyi değiştirir. \n\nEğer his, sadece saf bir deneyimse ve herhangi bir katı içerikten yoksunsa...\n\nO vakit, onun 'hoş olmayan' yanı, sadece zihinsel filtreden sonra eklenen bir örtüdür değil mi?\n\nKaldır örtüyü aradan...\n\nGerilim, tansiyon, acı, depresif hâl, zihnin eklediği hikâyede yatar...\n\nBunu ilk fırsatta gerçek zamanlı olarak test edebilirsiniz. \n\nBir dahaki sefere bir his ortaya çıktığında, onunla hikaye olmadan doğrudan tanışın bakalım. \n\nAçık-boş-hazır olarak karşılaşın...\n\nOnu saf bir deneyim olarak keşfedin, etiketleri bırakın. \n\nDirenç olmadan, etiket yapıştırıcının yorumu olmadan, bütün ağırlığını kaybeder.\n\nHayır hayır, bu uygulama kimseyi uyuşturmaz. \n\nBelki daha derin bir gerçeği ortaya çıkarır:\n\nHisler tehdit değildir. \nFarkındalığın açık alanında ortaya çıkarlar ve çözülürler. \n\nTamamen boş\nTamamen zararsız\n\nDirenmeyi bıraktığınızda, acı çekmeyi de bırakırsınız. \n\nBeden, doğal olarak daha hafif hisseder hem de hiç olmadığı kadar...\n\nGerçeklik, basit, huzurlu bir varlık alanı olarak açılır.\n\nLütfen bunu kendiniz deneyin. \n\nBir sonraki hissi yargıyla değil, merakla karşılayın. \n\nOnun boşluğunu ve kendi özgürlüğünüzü doğrudan keşfedin vesselâm.",
      "id": 202501132101
    },
    {
      "text": "[SÖYLEŞİ KAYITLARI'NDAN]\n\n- Kontrolü kaybetmekten çok korkuyorum, dahası kontrolün elimde olmadığı bir tatilde bulunmak bile istemiyorum...\n\nHooop hemen kelimeyi kaynağından bir kontrol edelim\n\nKONTROL\nBir şeyin usûlüne ve gerçeğe uygun olup olmadığını inceleme...\n\nİyi ama gerçeği ne?\n\nGeç Latince 'contra rotulum: yazma bir nüshayı orijinaliyle kıyaslama' deyiminden evrilmiştir\n\nDemek kontrolü elinde tutan! ne yapıyormuş?\n\nŞu anda olmakta olan, \nKontrol sahibinin kafasındaki, hesaplarındaki, planlardaki final sahnesiyle yani 'bildiği iyi' ile uyumlu mu onu kontrol ediyormuş...\n\nElbette gerçekte...\n\nVarlığın büsbütün akışı olan hayatın\nKontrol sende-bende-kimsede-değil!\n\nBunu duymak rahatsız edici, değil mi? \n\nAma şunu düşünsek ya bir kere: \n\nEn son ne zaman bir düşünceyi gerçekten kontrol edebildiniz?\n\nDüşünmeye siz mi karar verdiniz, yoksa bir anda kendiliğinden mi ortaya çıktı?\n\nHani aklıma geldi diyoruz ya...\n\nPeki nerden geldi?\nHem niye o değil de bu geldi?\n\nDüşünceler, hisler, duyumlar... hepsi hepsi farkındalık alanında kendiliğinden ortaya çıkar. \n\nAncak yine de biz bu büsbütün akışa direnmek için çok fazla enerji harcıyoruz zira içimizde, gemiyi yöneten, kontrolü elinde tutan bir 'ben' olduğuna inanıyoruz. \n\nBu çaba gerginlik, stres ve mücadele yanılsaması yaratır.\n\nPeki ya mücadele etmek, hayatla savaşmak zorunda değilseniz? \n\nYa hayatın doğal akışı mikro yönetime ihtiyaç duymuyorsa?\n\nŞimdi bir nehri izlediğinizi hayal edin. \n\nSu zahmetsizce, tereddüt etmeden, onu ileri iten bir aracı olmadan akıyor. \n\nKayaların etrafından dolaşır, arazinin eğimine göre onunla birlikte yükselir ve alçalır, ancak asla mücadele etmez. Sadece akar, akar, akar...\n\nBenim-se-diğimiz kişi-sel deneyimler de aynıdır. \n\nDuygular yüzeydeki dalgacıklar gibi ortaya çıkar. \n\nDüşünceler akıntıya kapılmış yapraklar gibi bir içeri bir dışarı sürüklenir. \n\nAncak yine de tutunuruz...\n\nNehri engellemeye, akış yönünü kontrol etmeye, olmadı hareketini durdurmaya çalışırız. \n\nİşte akıntıdaki girdap yani gerilim burada başlar.\n\nAma işte gerçek: \n\nİçeride kolları çeken, direksiyonu tutan öyle küçük zavallı bir 'sen' yok!\n\nBu kişi-sel-çaba bir yanılsamadır. \n\nZihin, film icabı hayatı yöneten ayrı bir benlik hikayesi yaratır ama yakından bir bakın bakalım,  öyle somut bir benliği bulabiliyor musunuz? \n\nYoksa yalnızca zahmetsizce ortaya çıkan düşünce ve duyguları mı buluyorsunuz?\n\nBu farkındalığın içinde rahatlamak pasiflik filan da değildir! \n\nYaşamın doğal zekasına, derinden tam bir güvendir. \n\nBu, sürekli olarak direksiyonu tutmanız gerektiği fikrinden vazgeçmek anlamına gelir. \n\nNehrin akışına şüphesin güvenmek demektir.\n\nCihan kurnazlığını bırakanda\nEzel zekâsının akışı başlar\n[Cenâb-ı Mevlevî'den]\n\nPeki nasıl BİRakacaksınız? \n\nKüçük adımlarla başlayın. \n\nBir duygu ya da düşünce ortaya çıktığında onu fark edin. \n\nOnu 'ben-im' diye etiketlemek ya da değiştirmeye çalışmak yerine, sadece gözlemleyin. \n\nBir bulutun sürüklenişini izler gibi izleyin. \n\nİtmek yok, çekmek yok, tut-un-mak yok. \n\nNasıl geldiğini, bir süre kaldığını ve sonra nasıl kaybolduğunu güzel güzel görün.\n\nOnu kontrol etmiyorsunuz ona tanıklık ediyorsunuz, karışmıyorsunuz, izliyorsunuz...\n\nGerçek huzur hayatın dalgalarını kontrol etmek değil, onlarla birlikte yüzmeyi öğrenmektir.\n\nOlanla bir olmak\nBir olmak demektir\n\nGevşeyip rahatladığınızda ve olan-a izin verdiğinizde, tüm deneyimlerin ortaya çıktığı farkındalık alanının, direnç göstermeden her şeyi tutabileceğini keşfedersiniz\n\nİşin ilginci bırakmak, kontrolü kaybetmek değil, aslında hiçbir zaman tutunmadığını fark etmektir.\n\nNehirle birlikte akmalısın\nBaşka yolu yok...\nNehirde, akıntıya karşı yüzebilir ve onunla birlikte akmıyormuş gibi davranabilirsin. Ama yine de nehirle birlikte akarsın; ya tutun ve sürüklen ya bırak ve ak!\n[A. Watts zevkiyle]\n\nBiliyor musunuz bizi daraltan tam da bu, hayatın her anını kontrol etme, yorumlama ve değerlendirme bağımlılığımızdır.\n\nDar-alan dolu benliğin sıkı düğümü, \nAçık-boş farkındalık alanında \nKendiliğinden çözülür.\n[A. Kadrî]\n\nKendiyle dolu bu âlemde, \nKontrol etmeye çalıştığımız kadar\nKontrol altına alınırız\nSerbest bıraktığımız kadar\nSerbest kalırız...\n\nYaşamın \nBir Olduğu\nAynı havayla oynadığımız\nBir kez fark edildiğinde \nYapmaktan olmaya, \nNehri itmeye çalışmaktan \nOnun içimizden akmasına izin vermeye doğru \nDoğal bir geçiş olur vesselâm\n",
      "id": 202501101456
    },
    {
      "text": "[SÖYLEŞİ KAYITLARI'NDAN]\n\n- Eğer bu bir rüyaysa ve ne varsa zihinde geçiyorsa...\nSonsuza dek hapsedilmiş, kapana kısılmış gibi bir deneyim olmaz mı?\n\nHa işte bunu deyip duruyoruz\n'Mükemmel Kapan'\nRüyadan çıkış merdiveni de rüya hamurundan...\n\nHiç-bir\nÇıkış-yolu-yok!\n\nSen, ZÂTEN ne olduğunla sonsuza dek hapsolmuşsun ve olduğun şey de mâ-hiyetin de bu... \n\nBu N. Maharaj'dan sâdır olan 'I Am That' zevki ve bu, öncesine veya ötesinde başka bir şeye işaret etmiyor. \n\n'Ben O'yum' \nVarlık hissi bu\nMevcûdiyet bu \nVe bunu hiçbir ilave isimle adlandırmıyorum, üzerine sıfat etiketleri yapıştırmıyorum.\n\nİçine bunlar dahil ve dışında bunlar kalıyor diyerek bir çerçeve çizmiyorum\n\nDahil edilen veya hariç tutulan yok. \nHepsi - Ben O'yum. \n\nBu, işte bu, bitti. \nİşte bundan çıkış yolu yok. \n\nPeki ne olmuş yani?\nBurada sıkıntı nerede?\n\n- Bunun sadece bir kişinin problemi olduğunu söyleyebilir miyiz? \n\nTanrı veya Mutlak Olan'nın direnci, kasılması, dar-alması kendini bir kişi olarak gösterir...\n\nEvet evet... \n\nBir kişi, problemleri olmadan bir kişi olarak kalamaz. \n\nProblemler, kişinin var olabilmesi için oradadır, ikisi birlikte paket olarak gelir. \n\nCennete problem yok, akışta kişi yok\nCehennemde acı var, hararet var, kaynayan kişi çok\n\nKişi ve problem farklı değildir. \nKişinin bir diğer adı problemdir. \nKişi yok, problem yok; problem yok, kişi yok. \n\nBunlar birlikte gelir. \nBu, boşluk ve form gibi bir şey. \nDeneyimin olabilmesi için orada olması gereken polarite, çift kutup gibi. \n\nBoşluk ve form olmalı ve kişi ve problem olmalı. \n\nBu imge deneyimlenebilsin diye, hayâl gerçeğe dönebilsin diye ne gerekiyorsa sahnede yeri olmalı.\n\n- Bu kişinin bir problem olarak deneyimlendiğini ve bu projeksiyonun, yansıtmanın başka bir yerden geldiğini söyleyebilir miyiz?\n\nEvren, tek bir rüya gören tarafından görülen ve tüm rüya karakterlerinin de ayrı ayrı rüya gördüğü bir rüyadır. Ve görüp görebileceğin en büyük rüya, rüya olduğunu unuttuğunda..\n[A. Kadrî]\n\nHayâl içinde hayâl içinde hayâl\nTek bir pikselden fışkıran ışık demetleri\nRüya görenimiz bir...\n\nEvet her şeyin Mutlak'ın bir projeksiyonu, \nTek bir Nokta'nın iz-düşümü olduğunu \nMisal yollu söyleyebiliriz\n\nNoktadır zâhirde gerçi nûr-i vahdet mihveri\nHer nükûşun menba'ı gencîne-i yektâ vücûd\n[A. Saruhanî]\n\nParabrahman'ın \nSubhan olanın düşlemesi\nHer şey-i rüya gördüğü \nHer şey olma rüyası gördüğü gibi\n...\nYine de bu sadece bir işaretçi\nAma bu zevkte bile her şeyi projekte eden şey, projeksiyonun bir parçası olamaz. \nYansıtan, yansıttığı filmde aynen bulunamaz.\n\n-Elhamdulillah- \nSiz her şeyi yansıtıyorsunuz ama yansıttığınız şey size asla dokunmuyor, yansımanız tarafından asla etkilenmezsiniz \n-Subhanallah-\nNe film-di ama...\n-Allahuekber-\n\nHer şeyin rüyasını görüyorsunuz ama rüyanız yüzünden asla daha fazla veya daha az olmazsınız, nasıl yatmışsanız aynı kadroyla kalkarsınız. \n\nSen, kendini sonsuz rüya varyasyonlarıyla düşünde gören Mutlak'sın ama bu rüyaların hiçbiri seni daha fazla veya daha az yapmaz veya senin aslını değiştirmez.\n\nLevla-ke levlak\nSen olmasan olmaz\nBahr-i vücûb\n\nMerkez-i sırr-ı Ehad'dır mazhar-ı cem'-i cemâl\nMecmu'-i bahr-i vücûb imkân ile deryâ vücûd\n[A. Saruhanî]\n\nOlmaman mümkün değil!\nMutlak varlığın olmadan, hayalin olman ne dünya bulunur ne de içinde bir zerrecik görünür.\n\nDünyâ işleri hayâl-hânemizde vârittir.\n[Türbedar Dedemiz]\n\nAma kendini yansıttığın imgelerde bulamazsın ancak yine de her şeyi hayal edersin ama kendin imgelerden bir imge değilsin. \n\nNe bir nesne ne de bir özne'sin, ne de ikisinden hariçtesin.  Ne kendine kaynak, köken diyebilirsin ne de ondan ayrı bir şeysin:\n\nNe 'aynın var ne gayrın!\n\nVia Negativa\nDeğilleme yolu\nBu 'Neti-neti: değil değil' \nTamamen eksiksiz bir bütün\n\nNe olmadığına sınır yok; say-dur\nAma ne olduğunu bilmiyorsun orda-dur \n\nAsla 'Ben O değilim' veya 'Ben O'yum' diyemezsin. \n\nOlduğunda bir anlığına öyleydi ama şimdi öyle değil...\n\nDurağan olmadığı için sabit olarak ne olduğunu ve ne olmadığını kesinlikle bilmiyorsun. \n\nVe bu sâdece bir rüyada dezavantaj olabilir. \n\nAma senin için, ne olduğun için, avantaj diye bir şey yok. \n\nBenim için mutlak avantaj budur:\nBir avantaja ihtiyaç duymamak! \n\nBurada rızanın, memnuniyetin, tatminin, kemâliyle gerçekleştirmenin ne olduğuna işaret ediyorum.\n \nBu bir gerçek; \nSen (diye-bildiğin) O'sun... \nBu bir gerçek! \n\nVe tüm bu kurgu içinde, ne olduğunu bulamazsın. \n\nAma bundan tatmin olacağını sanarak, bu arayış oyununa katılıyorsun, varsın öyle olsun...\n\nKurgu filmin içinde bir şey kazanabileceğini düşünüyorsun; kazandığın her şeyle, olsan olsan bir 'kazanan profili' olursun. \n\nHatta aydınlanma kazanmak, kendini gerçekleştirme kazanmak, uyanış elde etmek bile korku doludur. \n\nZira altında hâlâ, bunu yeniden kaybedebileceğine dair bir korku vardır.\n\nVe korku cehennemdir!",
      "id": 202501091410
    },
    {
      "text": "[SÖYLEŞİ KAYITLARI'NDAN]\n\nBir oyun düşünün\nHayır hayır daha büyük bir oyun\n\nOlup olabilecek en büyük oyun\nOyunda olduğunu unuttuğunda\n\nYaşam simülasyonu...\n\nBu-şu-o formdan açığa çıkacak bütün faaliyetler önceden belirlenmiştir. \n\nBu oyuna bir bedendeki çerçevesiz ekranda belirlen ilk ışıkla dahil oldun ve ben-bedenim diye diye şimdi şu ana dek birike birike doldun ya...\n\nBu oyunun çıkış noktası, giriş noktası ile aynı!\n\nBu oyunda sahip olduğunuz tek özgürlük, eylemleri gerçekleştiren bedenle özdeşleşmemeyi seçmektir.\n\nSonra yayını işitmeye başlarız ve bütün cevaplar açık bir kalpten yayılır, kapalı bir kutuda tutulan kişi-den değil...\n\nDuygu düşünce ve eylemler, bu beden-de dahil önünden akıyor...\n\nGörüş var, duyuş var tamam ama\n'Gören, duyan bu beden-de bir merkez üssü var'\nÖlümcül inancıdır seni-beni varlık komasında tutan\n\nŞimdi bu cümleyi sesli okuyabilir misin?\nZira ağzından çıkanı kulağın duysun isterim:\n\n'Bedenin gerçekleştirdiği tüm faaliyetler önceden belirlenmiştir.  Sahip olduğumuz tek özgürlük, eylemleri gerçekleştiren bedenle özdeşleşmemeyi seçmektir.'\n\nDağılabilirsiniz...\n\nYokluğunun perdesi var görünmektir\nAllah'ın azîm mekri 'hilkât' demektir\n[Türbedâr Dedemiz]\n\n...Benim için takdir edilen bütün günler, daha o günler gelmeden önce senin kitabına yazılmıştı...\n[MEZMURLAR 139:16'dan]\n\n- 'Allah, göklerin ve yerin nuru' ise yani 'Sonsuz Işıldayan Enerji' ne yapmak isterse ona bağlı olarak kendimi öldürebilir ya da öldüremeyebilir miyim? \n\nDüşüncelerimin yörüngesi önceden belirlenmiş mi? \n\nBunun pek de özgürleştirici bir bilgi olduğunu söyleyemem efendim...\n\nLütfen zihnin sana ne anlattığına dikkat kesil! \n\nBak bakalım orada özgürleşmeye ihtiyacı olan 'bir kimse' var mı? \n\nÖzgürleşmeye ihtiyacı olan böyle biri olduğu sürece, böyle biri böyle bir oyunda nasıl özgürleşebilir? \n\nİki mutlak özgür bir oyuna sığar mı?\n\nPeki burada birinin özgürleşmesi gerektiği fikri mi savunuluyor? \n\nHayır, tam tersine, aslında esaret altında öyle birinin olmadığına işaret ediyorum. \n\nDün geceki rüyandan pay biç...\n\nRüyandaki başına türlü haller gelen karakterin var olduğundan emin olabilir misin? \n\nDün gece rüyadaki karakter esaret altında mıydı veya özgürleşmeye ihtiyacı var mıydı? \n\nOnu özgürleştirelim diye şu anda arasak nerede bulabiliriz?\n\nE peki onun esaretine ne oldu? \nÖzgürlüğüne ne oldu? \n\n- Bu bir şaka olmalı, değil mi?\n\nHayatta kimsenin özgürleşmeye ihtiyacı yok çünkü kendi hayatını yaşayan, dahası var olan kimse yok. \n\nDert etmek isterse-n\nDertlenebileceğin  tek şey, esaret altında olan bir 'sen' olduğu gibi yanıltıcı bir fikirden özgürleşmektir. \n\nHayır, esaret altında olan böyle bir 'sen' yoktur. \nÖzgürleşmeye kimin ihtiyacı var?\n\nKend'ÖZümüz\nBir hikayedeki \n'Bir kişi' profili değildir!\n\nBir hikayedeki 'sen' ya 'ben' sadece bir rüyadakine çok benzeyen bir ışık akışı, bir görünüştür. \n\nSen-ben hikaye örgüsünü kendi gerçekliğimiz sanıyoruz. \n\nHayır hayır öyle değil...\n\nBilincimizde bir hikaye örgüsü gerçekleşiyor gibi görünse de dışarda böyle bir hadise vukû bulmuş değil, böyle bir öykü zihnin kurgu dolu işleyişinin tesiridir.\n\nÂlemdeki toplam zihin sayısı da birdir\nYani zihnin etkisi kişisel değildir\n \nZihnin etkisi Sonsuz Işıldayan Enerji olan O NÛR'un (yani ÖZ-BENLİĞİN) doğal enerjisel bir etkisidir ancak bu enerjisel etki 'kişisel görünümlü' bir hikayeyi yansıtıyor gibi görünür. \n\nBir kişiyi gören kişi, kişi değildir. \nSana bir kişi olduğunu düşündüren bir kişi değildir.\n\nGörünüşte doğum ve görünüşte ölüm olduğunu gören kişinin, gerçekte doğumu ve ölümü yoktur!\n\nŞimdi özgürleşmeye kimin ihtiyacı var? \nBu soru 'Ben kimim?' sorusuna eşdeğerdir.\n\nVe kendi-ne âgâh olan\nDerhâl rabbi-ne âgâh olur vesselâm.",
      "id": 202501061010
    },
    {
      "text": "[SÖYLEŞİ KAYITLARI'NDAN]\n\n•\nBir şeyin nasıl varlığa geldiği bilinirse tam tersi yoldan geldiği yere iade edilebilir değil mi?\n\n- Peki sen-lik, ben-lik hâli yani 'Kişi-lik' nasıl var olur? \n\nHafızada tutulma marifetiyle..\n\nŞimdiki zamanı geçmişle özdeşleştirerek ve onu geleceğe yansıtarak... \n\n- Öyleyse 'Tersine Maneviyat' nedir bu zevkte?\n\nKendini anlık, geçmişi ve geleceği olmayan biri olarak görme ve kişiliğimiz o anda olanda çözülüverir birden bire...\n\nBu hem de 'ızdırâbın sonu' demektir...\n\nZira acı çeken, kendini öyle sandığı-n kişidir... \nBen olan ben değil. \n\nO kişi diye-bildiğimiz sâdece bir anılar ve alışkanlıklar demetidir. \n\nOnun bunun \nŞimdi\nBurada\nOlan\nFarkındalıkta \nEriyişine şâhid ol\n\nGeçmiş ve gelecek olmadan\nKişi-sel hikaye-n \nE-ri-di-e-ri-yor işte\n\nArdından dönüp bakayım deme\nArtık o kimse yok\n...\nSahnesi gereği, dün rolünü oynadı ve çekildi\nŞimdi o kimsenin yerinde yeller esiyor\n...\nDüşünceden bağımsız, koşulsuz farkındalık varlığın sarsılmaz temeli hâline geldiğinde, ben-olan-ben-i sahnesi gereği, egonun tanımladığı dar-alan kişilik matrisine bağlayan her bağ çözülür. Geriye kalan, benliğin belli belirsiz izi de bu koşulsuz farkındalığın hizmetine girer ve kulluk ne imiş işte o vakit tam anlaşılır.\n[A. Kadrî]\n\n",
      "id": 202501041642
    },
    {
      "text": "[SÖYLEŞİ KAYITLARI'NDAN]\n\n- 'Ben kimim?' boşluğunda duyulanlar yok mu?\n\nSen \nAnlık bir irâdesin\nAma bir irâden yok!\n\nSen anlık bir kudret akışısın\nAma enerjin, gücün, kudretin yok!\n\nSen bilincin anlık ifadesisin\nFarkındalığın görünür hâlisin\nAma bilincin, farkındalığın yok!\n\nHerhangi bir şeyi başarabilecek\nHiçbir şeye sahipliğin yok!\n\nSenin ismin var\nAma varlığın yok\nZira varlığın isimleri var\nAma isimlerin varlıkları yok!\n\n-Hiç-\nBir \n'Şey'\nDeğil \n\nSenin olayın ne mi?\nSen 'olayın' kendisisin!\n\nÖzne neyse ve nesne neyse\nEylem hâli-sen-sin\nEylem hâlisin!\n\nVe kendini üretmişsin\nYalın hâlin yok!\n\nSen tarihsin, zaman sendedir\nAma bir tarihin yok, zamanın yok!\n\nBir \nBilinci olmayan\nSen-ben\nHangi şeyin daha büyük\nHangi şeyin daha küçük olduğuna dair hiçbir fikre sahip değiliz\n\nZira\nBiz bilince değil \nBilinç bize sahip \n\nBilincin sâhip olduğu çok\nBilinç sahibi kimse yok!\n\nKendinde bilinç olduğunu düşünen her şey kesinlikle bilinçsizdir!\n\nBaşka birçok şeyi olabilir\nAma bilinci yoktur\n\nSen tamamen kontrol edilemez ve tamamen kontrol dışısın, sağı solu belli olmayansın!\n\nZira\nO sensin\nAma sen O değilsin\n\nÇünkü Onsuz var değilsin!\nYani aynı zamanda O'nun gücünün yokluğusun! \n\nVe bunda harikulade güzel olan şey ne mi?\n\nBunun hiç önemli olmaması...\n\nKaçırdığı-n bir şey yok\nYetişeceği-n bir yer yok\n'Akarsuda aksinden eser yok'\n\nHer şeye gücü yeten\nHer şeyi irade edebilen\nO Yüce\nO biricik aşkın güç \n\nHer şeyi dileyebilir de\nİstediğini dileyemez\nZira dilediği olur \nYani zaten olan bu\n\nKendinden pay biç \nHer şeye gücün yetse\nZaten olduğun şey olmaya yetmez\nZaten öyle ya!\n\nŞimdi imkansızı başar:\nZaten olduğun şey ol!\n\nKişi için ne zor!\n\nİrade sahibi Biri, \nİstediğini isteyebiliyorsa\n'İstediğini istemek' de\nİsteyebilmelidir değil mi?\n\nNe komik değil mi?\n\nGülüyorsun değil mi?\n\nZira ancak o vakit, uçuşunun başlangıcına geri dönebiliriz. \n\nBu durumda, büyük bir patlama olurdu yani orijinal bir istek olur idi:\n\nKüntü kenzen mahfiyyen\nBen \nGizli\nBir\nHazine \nİ-dim:\n\nBilinmekliği istedim \nTanınmış olmayı \nSevdim\n\n...\n...\n...\n\nBu durumda, farkındalığın bir başlangıcı olurdu değil mi?\n\nNe uyanmayı ne uyanmamayı bilen\nO Potansiyel Varlık yok mu?\n\nUyanmayı isteyemez\nVe uyanamaz!\n\nBu ancak uyanışın kendiliğinden, doğal olarak ve kaçınılmaz olarak tahayyülü olabilirdi...\n\nKendiliğinden\nKendi\nKendi-ne bir uyanış\n\nAma öyle bir uyanış iradesi, uyanma isteği olmaksızın...\n\nAaa uyuyan kimse yok muymuş?\n\nOlan olarak\nZâten ermemiş mi muradına?\n...\nOlanlar olmuş\nOlanlar olup dururmuş\nMurâdı buymuş\n...\nUykusuz kal-an\nUykusunu alan \nSahnesi gelen\nYüzü-ne su serpsin\n...\nDuyacağını duydu-n ya \nŞimdi mutlu musun?\n\nBelki de mutluluk şudur:\n\nBuradan\nBaşka bir yerde olmam gerekiyor \n\nŞimdi olandan\nBaşka bir şey yapmam gerekiyor \n\nŞimdi olduğumdan \nBaşka biri olmam gerekiyor\n\nHissine hiç kapılmamak...\n\nHoş-geldin \nHiç gitme-yeni-m\n\nKendi-ne tekrar tekrar âşık olmak için, her dem yeni-den görünenim",
      "id": 202412300844
    },
    {
      "text": "[SÖYLEŞİ KAYITLARI'NDAN]\n\n5 dakika önceki,  5 saat önceki, 5 gün önceki, 5 yıl önceki ve 5 yaşındaki SEN'de aynı kalan ne var sence?\n[A. Kadrî]\n\n- Hani diyorsunuz ya 'O, göklerin ve yerin nurudur' o hâlde lütfen her şeyi sonsuz parlayan enerji olarak görmeye odaklanın, formdan çok formun açığa çıktığı, bir anda belirip yeniden döndüğü o boşlığa...\n\nİyi ama 'Kim' veya 'Hangi şey' odaklanmayı veya görmezden gelmeyi seçebilir? Yani eğer bir benlik yoksa, kim odaklanıyor?\n\n...\n...\n...\n\nLütfen \nSâdece \nFarkındalık\nOl-sun\n...\nBahsettiğin gibi bir soru ortaya çıkarsa, \nBu da farkındalık içinde erisin\n...\nZihin dipsiz bir kuyu gibidir\nZihnin sorularının ardı arkası gelmez\nVe hiçbir cevap onu kesin tatmin edemez\n\nŞimdi doğan bu taze soruya da bir cevap bulmaya odaklanma lütfen yoksa matrikse düşmüş olursun\n\nSadece Zihin'den geçen her türlü anlatıyı ayırt etmek yani 'hikayenin farkındalığı' yeterli.\n\nİşte o zaman bir büyü gerçekleşir...\n\nDiyeceğim o ki zihnin anlatılarını doğrudan fark etmek, eş-zamanlı olarak onların ötesine geçmekle aynı şeydir.\n\nBir filmde dış-ses, olayı hikaye ederek anlattığında 'onu film akışına karıştırmadan' öylece dinliyorsunuz değil mi?\n\nMesela\nDüşünmenin 'içeriğini umursamadan'\nDüşünme sürecinin devam ettiğini fark edebilirsiniz değil mi?\n\nFarkındalık böyle bir şeydir; neyin fark edildiği veya kimin fark ettiği konusunda endişe duymadan keskin bir şekilde, zahmetsizce fark edebilirsiniz.\n\nVe bu tezgah fark edildiğinde artık sorulara bir cevap bulmakla ilgilenmek istemezsin. \n\nBunun yerine, soruların kendilerine bak. \n\nİstisnasız tüm sorular, \nKoşulsuz Zihin'den doğan, \nYanılsamalı var-sayımları yansıtır. \n\nBu yüzden, hiçbir kişisel gayretin sonunda, asla iyi bir soru cümlesi kuramazsın!\n\nBir soru-nun yükseldiğini gördüğün sürece, bu, Zihin'in işleyişini eylem hâlinde görmek gibidir. \n\nBunu gördüğünde, tebrikler! \n\nZihin'in işleyişini görerek, etkili bir şekilde zihnin işlevinin aşılması demektir. \n\nİşte bu kadar basit!\n\nBir aldatış varsa bu süreci gördüğünde alış-veriş sonra erer, hileye bir bahane bulman, içine girip incelemen gerekmez değil mi?\n\nŞimdi, sorun olmayan sorula bakalım: \n'Kim veya hangi varlık odaklanmayı veya görmezden gelmeyi seçer?'\n\nİlk olarak, 'kim' kavramı, 'kim' veya 'ne' kimliğini verebileceğiniz, ayrı bir varlığın mevcut olduğuna dair gizli bir varsayım üzerine kurulu. \n\nAncak, ne kadar çok denersen dene, böyle bir varlığı (ZAT) asla bulamazsın, böylesi sözde bir varlığın, 'kim' veya 'ne' olduğunu (SIFAT) bulmaktan bahsetmiyorum bile... \n\nEğer tanımlanacak öyle bir varlık olduğundan bile emin olamıyorsan, o varlıktan açığa çıkan 'seçim' kavramı (FİİL) anlamsız hâle gelmez mi?\n\nÇünkü 'seçim' kavramı mantıksal olarak bir varlığın tercihte bulunabildiği gizli varsayımı üzerine kuruludur. \n\nYani hakikatte sorunun kendisi saçma olduğunu görebiliyor musun?\n\nSorunun tüm mantığı dualitede çalışan zihnin etkisi tarafından oluşturulmuştur. \n\nBu mantık, zihinde tutulan kişiye makul görünse de, tam bir hayal, tam bir fantezidir.\n\nTüm sorularının zihnin fantezisini yansıttığını fark ettiğinde, o zaman hiçbir soru cevabı hak etmez çünkü tüm cevaplar da zihnin aynı etkisi tarafından yansıtılan fantezilerdir.\n\nDedin ki: \n'Eğer benlik yoksa, kim odaklanıyor?'. \nİyi soru! \n\nEğer Kendi, Öz, BEN-LİK denen şeyin ne olduğunu (ZAT) bilmiyorsan, 'odaklanma' kavramının (FİİL) geçerliliğinden nasıl bu kadar emin olabiliyorsun?\n\nBöyle bir 'odaklanma' kavramının bile sandığın gibi bir şey olmadığını görüyor musun?\n\n 'Birisi odaklanıyor' gibi görünüyor olabilir, tıpkı dün geceki rüya hikayende birinin odaklanmış gibi görünmesi gibi. \n\nAma böyle bir 'birinin' olduğundan emin olamazsın ve bu eylemin gerçekten 'odaklanma' olarak tanımlanabileceğinden de emin olamazsın değil mi? \n\nYani, 'biri' aslında biri değil, 'odaklanma' da aslında odaklanma değil. \n\nSorunun üzerine kurulduğu mantık geçerli olarak kabul edilemez.\n\n- O halde, BENLİK diye bir şeyin olmadığını söyleyebilir miyiz? \n\nÖyle ama öyle değil\nYani pek sayılmaz...\n\nBENLİK hep burada mevcûd... \nAma BENLİK, senin düşündüğün gibi değil. \n\nAllah var, Allah var\nAma bildiğiniz gibi değil\n\nZihnindeki 'BENLİK' kavramı aslında BENLİĞİN ne olduğu değil. \n\nDolayısıyla 'Kim' veya 'ne' gibi sorulara kesin cevaplar bulamazsın!\n\nAma yine de bu türden sorular sorabilirsin. \n\nZamanla, hem soruları hem de cevapları aşabilirsin, dahası  'kim', 'ne', 'nasıl' ve 'BENLİK' gibi kavramlar da aşılabilir...\n\n- 'BENLİK' kavramını aşmak, BENLİĞİ de kaybetmek anlamına gelmiyor mu? \n\nKesinlikle öyle değil...\nHem de hiç!\n\nHer ne duyuyor, görüyor ya da düşünüyorsanız, ben o değilim. Bir algı ya da kavram olmaktan özgürüm.\n[W. Hsin'den]\n\nBu, sadece zihnin kavramsal tanımları veya açıklamalarıyla artık kısıtlanmadığın, hikaye edilerek daraltılamaz olduğun, çerçeve içine alınacak bir manzara olmadığın anlamına gelir ve bu,\n\nNeyi fark ettiğini \nVeya kimin fark ettiğini \nAnlamaya çalışmadan \nZahmet-sizce fark edilebilir\n\nHiçbir şeyi kavramak zorunda kalmadan keskin ve net bir şekilde fark edilebilir.\n\nİşin ilginci, yeni doğmuş bir bebeğin de şu anda senden açığa çıktığı gibi fark etme yeteneği vardır. \n\nNe var ki bebek 'neden' diye sormaz çünkü anlamaya çalışmaz. \n\nŞimdi, eğer bebek bunu zahmetsizce yapabiliyorsa ve yüzünden gülücük eksik olmuyorsa sen de yapabilirsin\n\nHatta olup durur...",
      "id": 202412251655
    },
    {
      "text": "[SÖYLEŞİ KAYITLARI'NDAN]\n\nHer şey zaten oldu bitti, siz sadece Mutlak Bilincin noosferinde 'şimdi' adı verilen sonsuz bir an içinde meydana gelen, ışık kodlu DNA'da asılı duran, holografik fraktal bir bellekte yaşıyorsunuz \n[Quantum Gizemleri'nden]  \n\nOlmuş olmuştur\nOlacak da olmuştur\nOlacak bir şey yoktur\n[Türbedâr Dedemiz'den]  \n\nYa gelecek çokt-an yaşandı ise? \n'Çekim yasası' da ne demekse? \nGeç-miş-ol-sun gerçeği neyse?  \n\nZaman nedir? \nYaranın kendisidir?  \n\nÇünkü eğer gerçekten  \nŞimdi burada \nAçık-boş-hazır \nOlarak bulunsaydınız  \n\nHer an güncellenen akışta  \nHer nefes tazelenen b-akışta  \n'Ol-anların çoktan geçmiş olduğunu' da anlardınız\n\nBildiğiniz ne varsa, geçmişin hatırası sâdece...\n\n- Eğer zaman yaraysa ve eğer zaman sadece bir yanılsamaysa, o zaman 'yara' sadece zihnin bir yanılsaması mıdır?  \n\nKesinlikle öyle...  \n\nNe var ki zihnin, her ânı akışkan bir deneyimi kavramasına ve ona yapışmasına izin vermek gibi bizi, yalan dünyada tutan ölümcül bir alışkanlığımız var.  \n\n- Ya ben ve uzun hikâyem?\n\nZihnin, olay ânından sonra yapıştırdığı \nKavramsal bir etiketten ibâret sâdece   \n\nYani hayat-ım filminin özeti:\n'Geçicilik'\n\nİnanması imkansız gibi görünse de hiçbir şey bir andan daha uzun sürmez. Şeylerin görünürdeki sürekliliği hafızanın ürünüdür.\n[A. Kadrî]\n\nAslında hiçbir şey kalmıyor \nŞimdi olan oluyor \nVe ânında kabını boşaltıyor   \n\nYayından hiçbir iz kalmasa da \nKişi hâliyle hikâyelere tutunmak \n'İz sürebilmek' istiyoruz vesselâm\n\nOl sana açmış durur dâim yüzün \nSen yitirmişsin ha ararsın izin \n[N. Mısrî'den]",
      "id": 202412241258
    },
    {
      "text": "[SÖYLEŞİ KAYITLARI'NDAN]\n\nTasavvuf, \nNefs ile barışı olmayan \nHayat boyu bir savaştır\n[Cerirî'den]\n\nGerçek öz-benlik, \nZorlu bir savaş sonunda \nBir zaman gelip de 'O'na dönüşebileceğiniz' türden bir şey değildir... \n\nZaten osunuz, her an öylesiniz ve o olmamanız mümkün değildir. \n\nNe var ki O, \nKavramsal bir benlikle, \n'Ben ve hayatım' hikayesiyle özdeşleşmeyle örtülüdür. \n...\nPerdenin ardı bir kez görüldüğünde, \nGerçek benlik de kendince tanınmış olur.\n...\nBu anlamda özgürlük, ben-sandığım kişiyle savaşmakla gelmez, senliği-benliği olduğu gibi gördüğümüzde ortaya çıkar: \n\nSonsuz bir varlık içinde \nGeçici bir hikaye\nŞimdi O kalıba\nİster ben de \nİster deme\n...\nGüneş balçıkla sıvanmıyor işte!\n...\nBencileyin her bir dalga \nKaynağında sönmeden \nOkyanus olduğunu anlamadan evvel\nAyrı bir hikâyeyi gururla taşır\n...\nBaşarısızlık mı?\nAyrılık mı?\nYoksa acı mı?\nDert üstüne dert mi?\n...\nŞimdi hiç âh etme a güzel: \n\nHezâr âferin ber-gâm bâd\n'Acıya, derde binlerce kez âferin' \nAcılar, bırakabilmen için!\n...\nYa bütün hikâye, hikâyeni bırakabilmen içinse?\n...\nYa etrafına hikaye yumağı ördüğün ben merkezi boşsa \n…\nNe güleriz değil mi?\n...\nYalnızca kendi-ne âgâh olan biri gerçekten diridir gerisi sadece yaşıyor görünür zira ölmesini bilmeyenin yaşamaya hakkı yoktur!\n...\nBenim hayatım sandığım hikaye, \nBilinçaltının bâtından zâhire, tohumdan meyveye kendini gerçekleştirmesinin hikâyesidir. \n[C. Jung zevkiyle]\n...\nBÜTÜN Hikaye'nin özeti:\nSadece O var\nÖz-Benlik\n...\nSen-ben-bu-şu-O adında\nAyrı bir varlık olduğumuza inanıyoruz ya\n...\nBu ego-nefs-kişi hâli\nİşte bu acı çekmektir \n...\nŞikayetle, direnişle, arayışla\nHikâyeyi devam ettirmek\n'Ego fikri'ni güçlendirmek demektir\n...\nBırak bu yanılsamayı \nHer nefes dağılan bir buluta\nBir hikâyeye ben demeyi\n...\nBütün acıların sonu\n•\n[W. Hsin'den]",
      "id": 202412181536
    },
    {
      "text": "[SÖYLEŞİ KAYITLARI'NDAN]\n\n- Gelip geçerken günler ağzımın tadı yok, yok yok hayatın tadı yok eskisi gibi...\n\nYalan yok, bir kırlangıç gölgesinde şunları okumuşluğumuz var:\n...\nYaş almakla gelen, çizgilerin derinleşmesi, daha az enerjik hissetmek, daha kolay kilo almak gibi sevimsiz güncellemelerden en sevmediğim hangisi mi?\n...\nHerhangi bir konuda haz duygusunun azalması sanırım. \n...\nGençlikte müthiş seviyede hedoni hissi veren, yeni bir yer görmek, güzel bir yemek yemek, arkadaşlarla buluşup içip laflamak, ne bileyim artık eski tadında ve coşkusunda değil. \n...\nBu durumu yalnızca yaşa bağlamak yanlış belki, ülke gündemi gibi başka etkenler illa ki vardır ama bu his yok mu?\n\nNe bileyim, \nAsıl gösteriyi\nBuzlu camın ardından izlemek gibi\n...\nVe bunun hüznü, gölge gibi hep sizinle\n...\n\n- Biraz da biriken deneyimlerin tortusundan olabilir mi?\n\nBen neler biliyorum\nBen neler gördüm \nBen neler duydum\n...\nBen neler tattım \nDoluluğu, doygunluğu\n\nÖyle ya bir kez şaşırırsın, \nBir kez gülersin bir şeye!\n\n- Peki buna sebep ne, içerde mi dışarda mı neyse?\n\nÜlke olarak içinde bulunduğumuz durum:\nKaos ve negatif yaşam şartları \n\nBedenin içinde bulunduğu çevre:\nYaşam enerjimizi tüketen insanlar\n\n- Bir taraftan haz-alışın azalma sebepleri biraz da şöyle geliyor:\n\nHaz ve hız çağında kısalan yollar, kısalan zaman, her istediğine istediğin anda erişim kolaylığı, yaşamadığımız duygulara, doğrudan deneyimle bizzat şahitliğimiz olmayan durumlara, sivriltmiş örneklerle sosyal medyada, türlü kanallarda kuru kuru şahit ola ola zevk eşiği yükseliyor, bir taraftan elde olmayan beklentiler artarken, diğer taraftan elde bulunan belki basit ama gerçek duyguların sıradanlaşıp değerini yitirmesi...\n\nNihayetinde bütün keyif aldığım o şeylerden, biraz da kafa doluluğu yüzünden mi daha az keyfi alır oldum bilmiyorum.\n\nTemel olarak zihin, deneyimle yaratılan önceden programlanmış kalıplara dayalı kişisel görüşü için bir filtre yaratır ve ne kadar çok deneyim olursa, filtre tabakası o kadar ağırlaşır. Belki de bu yüzden çocukken zaman yavaş akıyordu, duyularımız çok daha hassastı. Zaten dünyaya bir kez bakarız, çocuklukta; geri kalanı tatlı bir hatıra...\n[A. Kadrî]\n\nMadem bu yana eğildiniz, şimdi bize kolaylaştırılan yoldan, kelime izlerini seve seve yürüyelim yine birlikte?\n\nAma peşin peşin söyleyelim: \n'Yönümüz aksi istikamette'\n\nVia negativa\nDeğilleme marifetiyle\n\nMâdem O \nCamiu'l-ezdâd\nZıtları kendinde topluyor\n\nBir şeyin değili'nin değili'nden \nKendine dönebiliriz yine\n\nÜstü örtülü şifre sıfatlarımız\nÜç kelime:\n\nKAPALI-DOLU-MEŞGUL\n\n[KAPALI]\n\nDoğduğu berrak kaynakta nasıl okunuyor?\n'Kapak, kapı, kapaklı'\n\nÖnümdeki açık misalli lugatte\nTam 16 ayrı anlam yüklenmiş bi kelime\n\nDolaşalım bağçede neler girecekse sepete\n\n• Üstü örtülmüş olan\n• Dışarıya ile olan ilgi kesilecek şekilde kapısı veya kapağı kapanmış, \n• Geçişi önleyen bir engeli bulunan, geçilmez durumda olan, tıkalı\n• Önünde manzarayı kapayan şeyler bulunan, kapanık:\n• Dış etkileri kabul etmeyen, kendi dışındaki şeylerle ilişkiler kurulduğunda, muhâfazakâr\n• (Hava ve gökyüzü için) Güneşsiz, bulutlu:\n\nBir de deyim deyelim:\n'Kapalı fikirli' \n\nDüşünceleri belli kalıplar içine sıkışmış, geniş ve kapsamlı düşünemeyen, dar-aldığından mahdut bilindik düşüncelerle tıkanmış kalmış.\n\n[DOLU]\nEski Türkçe tolu- 'kabarmak' manâsını okşuyor\n\n• İçinde, alabileceği kadar veya ona yakın düzeyde kimse veya şey bulunan, dolmuş olan, boş yeri bulunmayan, memlû\n• Bir duygu yüklü ile kaplanmış, kapanmış\n• Değişmeyen işi çok olan, meşgûliyeti fazla, yüklü\n• Kızgınlığını, derdini, kederini içine doldurarak atmaktan, taşacak hâle gelmiş olan\n\nDeyim demeden geçmeyiverelim\n'Boşa koydum dolmadı, doluya koydum almadı'\n\nÇözüm yolunu bulamadı, ne yaptıysam olmuyor, bir hal çâresi bulamıyorum\n\n[MEŞGUL]\n\nArapça 'Bir şeyden alıkoymak' tohumundan çiçek açan bir kelime\n\n• Bir şeyle uğraşan, bir iş yapmakta olan\n• Başkası tarafından kullanılır, çalıştırılır, çalıştırılır durumda olan, tutulmuş, işgal edilmiş\n• Kafası düşüncelere dalmış.\n\nDeyim de\n'Meşgul etmek'\n\nBoş yere vaktini almak, işinden alıkoymak, oyalamak, mesâisine kıymak.\n\nSiz güzelim canların, pek değerli zamanını daha fazla meşgul etmeyelim...\n\nMâdem hakikat cümlesini tersinden okuyunca doğrulur\n\nŞimdi Açık-Boş-Hazır olmaya geçelim\n\nZira ilk gruptaki sıfatlar kişisel idi, bir kişi çalışıp çabalayarak kendini kapatabilir, kendini doldurabilir ve meşgul olabilir.\n\nŞimdiki kelimeler ise YAPmaktan çok OLmakla ilgili, bu yüzden zahmet-siz yani evrensel...\n\n]AÇIK[\n\nEski Türkçe aç- 'Çözmek, toplanmış olanı yaymak' kökünden yayıyor kokusunu\n\nTam 27 ayrı anlam kokusu var bu çiçeğin de\n\n• Kapalı, örtülü, bağlı, katlı veya kilitli durumda olmayan, açılmış\n• Önünde, içinde veya üstünde geçişe engel olacak bir şey bulunmayan, kapalı ve tıkalı olmayan\n• Üstü kapatılmadan kullanılacak şekilde yapılmış olan\n• Aralığı çok, genişliği alışılandan fazla olan\n• İşler durumda olan, çalışır ve istifâdeye hazır vaziyette bulunan\n• Çıplak, örtüsüz (vücut veya organ), uryan\n• Delil ve ispâta ihtiyaç duyulmayacak derecede kesin ve meydanda olan, bedîhî\n• Mânâsı zorluk çekilmeden anlaşılan, karışık olmayan, kolay anlaşılır, vâzıh (söz, ifâde)\n• Girilip çıkılması, geçilmesi serbest:\n• (Hava için) Güneşli, bulutsuz, berrak \n• Denizin karadan uzak yeri\n\nDeyimimiz ise:\n'Açık kapı bırakmak'\n\nBir meseleyi kesip atmamak, en son sözü söylemeyip bir fırsat daha tanımak. \n\n]BOŞ[\n\nEski Türkçe boş 'serbest, salık, kayıtsız, bağsız, hür' sözcüğünden evrilmiştir.\n\n• İçinde yâhut üzerinde bir şey veya kimse bulunmayan, hâlî\n• Tenhâ, boşluk\n\nDeyimi de boşlamayalım:\n'Boşlamak'\n\nKendi hâline bırakıp ilgi göstermemek, el çekmek, tamamen bırakmak\n\n]HAZIR[\n\nH-Z-R kökünden gelen hazır 'Şimdi ve burada olan, huzurda bulunan, mevcut, amade, müheyya' manasına  iniyor.\n\n• Bir işi yapmak için gerekli her türlü şeyini tamamlamış olan\n• Bir yerde mevcut olan, bizzat bulunan, huzurda, göz önünde olan\n• Şimdiki, şimdi var olan: Hâl-i hâzır.\n• Tam sırası, fırsat bu fırsat: \n\nVe ince deyim de:\n'Hazıra eyvallah' \n\nMevcûda râzıyım, olan bana yeter.\n\nEveeet efendim şimdi artık gelelim sadede...\n\nİnsan imkanı, kâmil manâda kokusunu, rûhunu\n\nBiyolojik katmanı, algı kapıları \nPsikolojik katmanı, duygu, düşünce, duyum odaları\n\nAçık-boş-hazır olduğunda salıyor.\n\nAlgı kapılarında gözünde bir önceki bakıştan renk varsa olanı olduğu gibi göremiyor, kulağında, dilinde bir fon sesi, zemin tadı yapışmışsa olanı değil yapışanı zevk ediyor.\n\nİşte bu şekilde zihin de açık-boş-hazır olduğunda yüzünü kalbe dönüyor ki en otantik İslam geleneğinde idrak, anlayış mahalli, akıl değil kalptir!\n\nOnların kalpleri vardır, algılamazlar, bununla gerçeği kavrayıp anlamazlar. \n[A'râf:179'dan]\n\nİşte zihin de\n'Ben biliyorum' doluluğundan 'Elbet bir fikrimiz var bizim de' meşguliyetinden\n\n'Bilmiyorum' açıklığına açıldığında, her an olan mucizenin hayret içinde hayretiyle \n\n'İnsan insan derler idi, insan nedir şimdi bildim'\n'Ama o da ne hooop şimdi yine bilmiyorum, gizli hazinesini' bir güzel zevk edebilir vesselâm\n\nAllah'ı görmeyen yok da\nTanımayan çok\nZira OLAN'a dair\nÖnceden bildikleri çok\n[A. Kadrî]\n\nŞimdi açık-boş-hazır kalbinde dinle-nesin:\n\nbenolanben.com/dinle/baska&755",
      "id": 202412151900
    },
    {
      "text": "[SÖYLEŞİ KAYITLARI'NDAN]\n\n...\nDileyen hiç kimse, Hudâvendigâr'ı şu anda, gerçek olarak göremez. Çünkü onun 'Hudâvendgâr'ı görsem' diye arzu etmesi Hudâvendgâr'ı görmesine mâni olan yüzündeki bir perde olur; böyle bir arzu ile gelen bu anda Hudâvendgâr'ı örtüsüz olarak göremez, ne sandığını görür ancak... \n\nBunun gibi insanların babaya, anaya, kardeşe, dostlara, göklere, yerlere, bağlara, bahçelere, sayvanlara, bilgilere, ibadetlere, yiyeceklere, içeceklere, türlü işlere, hâsılı bir dolu şeye duyduğu istek, beslediği sevgi onları benimseyip esirgeyiş, de buna benzer. Hepsi de aslında Tanrıyı özler, onu ister. \n\nNe var ki bu şeylerin hepsi de (nikâb) örtüdür. Bu dünyadan ve kimliklerinde geçtiler de o şâhı örtüsüz gördüler mi bilirler-anlarlar ki onların hepsi de perdeymiş, yüze tutulan örtüymüş, bütün soruların, cevabını işitirler; her șey olduğu gibi açığa çıkar. \n\nHem Hak cevabı her müşkülü teker-teker, ayrı-ayrı cevaplandırmayı da gerektirmez. Bir cevapla bütün sorular, bir uğurdan bilinir, müşkül çözülür-gider. \n\nBin yıllık karanlıkta ne varsa bir ışıkla dağılır gider.\n...\n[FÎH-İ MÂ-FÎH zevkiyle]\n\n- Yani aslında her seven aslında onu seviyor, özlüyen ânı özlüyor öyle mi?\n\nTüm aşklar O BİR'e olan aşktır ve ayrılıktan doğan tüm arzular onun arzusudur.\n\nAncak âşıklar gerçek aşkın kokusunu alana kadar, aşk aldatıcı perdelerin ardında saklı kalır. \n\nBu tatlı meseleyi, pek sevdiğimiz 'dalga ve okyanus' benzetmesi ile tatmaya devam edelim mi?\n\nHayal kuşunun konduğu masal bu ya\n...\nBir dalga başka bir dalgaya âşık olmuş\n....\n\nAslında o dalga okyanustan başka bir şeye mi âşık oldu? \n\n- Elbette hayır. \n\nAynı okyanus karşısında büyülenmiş adeta şaşkına dönmüş işte...\n\nAma yine de ona öyle gelir ve dalga kılığında başka bir dalgaya aşık olduğunu zanneder oysa gerçekte okyanustan başka bir şey yoktur ortada.\n\nApaçık diyebiliriz ki taparcasına âşık olan, aslında kendi-ne âşık olmuştur.\n\nEğer ilk dalga, kendini derinden inceler ve bu dalga olma perdesini aşarsa, o maskenin ötesini açarsa, kendisini aynı okyanus olarak görecek ve bu eksiklik hissi ve daha fazlasını arama konusundaki tamamlanma duygusu derhal ara yerden kalkacaktır.\n\nDaha lezzetlisi olmadığından\nElbet o zaman da aşka düşecektir ama derine, halka halka genişleyerek daha derinlere...\n\nVe yüzeydeki maceralardan arınmış, dalgaya gelmemiş olarak...\n\nNihayet şunun farkına varılır:\n\nR-2113\nEy nüshâ-i nâme-i ilâhî ki sensin\nV'ey âyine-i cemâl-i Şâhî ki sensin\nÂlemde ne varsa dışında değil senin\nNe istersen kendinde ara o-nu ki sensin\n[Rubâîyat-ı Cenâb-ı Mevlevî'den]\n\n(İlâhî kitabın bir nüshâsısın sen. Evreni oynatanın kudretinin, güzelliğinin sanatının bir aynasısın, onun yüzüne bir aynasın sen. Dünyada ne varsa sen-den dışarda değil. Ne istersen kendinden iste, ne arıyorsan kendinde ara, kendinde bul; aradığında bulacağın da bizzat sensin!)\n\nBurada bir def'-i gâm eyleyelim de varlık neş'emize banalım:\n\nbenolanben.com/dinle/baska&673\n\nOLDUĞUNDA\nOLAN \nOLARAK\nAYNALAŞTIĞIN \n\nHayat arkadaşın, annen, baban, sokakta okşadığın kedi, kokusuyla kendinden geçtiğin çiçek, beklediğinde gelecek yolculuk, peşinde olduğun he neyse ne, okyanustan başka bir şey değil nihâyetinde...\n\nSen de aynen o sun\n'Hazır ol'-dan rahata geçebilirsin\nVeee sâkin olabilirsin\nVarılacak yerdesin\n...\nNefsi-ne ârif olan derhâl rabbi-ne ârif olur\n...\n\n- Peki kendi-ne âgâh olan kimse 'ben' duygusunu kaybeder mi?\n\nKesinlikle...\n\n- O vakit benim, senin, oradaki adamın ve buradaki hizmetçinin arasında bir fark yok mu? Hepsi aynı mı?\n\nRolleri farklıysa da oynayan aynı\nDalgası başka görünüyorsa da suyu aynı\nKabı başkaysa da içindeki boşluk aynı\n\n- Sonrasında kendime karşı  manevi olarak nasıl daha uyumlu olabilirim?\n\nKendim sandığın etten duvarın içinde dar-almaya dair \n'Benlik fikrini' bıraktığında geriye kalan zaten mükemmel bir şekilde uyumludur.\n\nHoş, bırakmasan da öyledir ama sana öyle gelmez.\n\n- Bu ayrılık hissi nerden geliyor o vakit?\n\nBizi birbirimizden ayıran şey çok basit aslında:\nŞu anda olup bitenden başka bir yerde olma arzusu, bu olan değil bir başka şey arayışı\n\nYani temel sorun, şimdi burada rahat olamamak, oysa rahatlamak kökeninde 'nefes almak' demek.\n\nVe ancak burada nefes alabilirsin\nO hâlde hayat, nefesin geçtiği yerdedir\nCanlı olmak istiyorsan burada ol\nZira yürüyüşe buradan başka yerde hayatta başlayamazsın\n\n--•--\n--•--\n--•\n\nEy, bir hayâlî ben-im-seyen canım,\n\nBen-sandığının\nVerdiğin her nefesle öldüğünün\nAldığın her nefesle yeniden doğduğunun \nBilmem farkında mısın?\n\nBilmem niye bir ölünün yükünü taşırsın?",
      "id": 202412031347
    },
    {
      "text": "[SÖYLEŞİ KAYITLARI'NDAN]\n\n- Özgür irâdemle yaptığım tercihler yüzünden hayatım sorun yumağına döndü.  \n\n🎵\nArap saçına döndüm \nÇöz beni arapsaçı \nÇivi çiviyi söker \nBudur bunun ilacı \n... \nBu şarkıyı aşk ile bir dahi sizden dinlesek?  \n\n'Özgür irade' ile ilgili tek sorun, onun her bireyde ayrı ayrı var olduğunun hayal edilmesidir sadece...  \n\nYoksa özgür irade vardır ve gerçektir.  \n\nHalbuki en azından Allah'a iman edenlerin, bu sorundan berî olması gerekir.  Zira O'nun sabit sıfatları vardır ve sıfatlarında eşi, benzeri, ortağı yoktur. Neydi bu renkler?  \n\n- Hayat \n- İlim \n- İrade \n- Kudret \n... \nDiye devam eder.\n\nYani evrendeki toplam istek, irade sayısı bir eder.  \n\n- İyi ama efendim hayat, irade ve kudret tek ise bu böyle sözde olmaz ki.... İşte bu bedende istediğimi yapıyorum ama şu ağacı yerinden oynatamıyorum değil mi?\n\nÖyle mi değil mi bir bakalım...\n\nVücûd tek, İrade tek dediysek, bu irade adı sonradan verilme kimlik kağıdında, sonradan verilme ismi 'Adem' olan kişiye mi ait dedik canım\n...  \n\nŞöyle bir yel estirip \nHem evrende gezegenleri\nHem gökte bulutları \nHem yerde ağaçları yaprak yaprak oynatan bir  \n\nGel gör ki\nAğaç bilmez ki \nBir sonraki anda rüzgar nerden esecek\nYa esen bu rüzgar hangi dalını ne yana eğecek\nHangi yaprağını alıp nereye götürecek\n\nDeğil mi ama efendim...  \n\nBir ağaç gibi duran sende bende görünen şu gövdemiz yok mu?  \n\nBilmem onun aklına nerden esiyor esenler...  \n\nCanının istediğini mi yaptığını sanıyorsun ya bu beden ülkesinde?  \n\nHadi diyelim ki canının istediğini yapıyorsun ama canının istediğini isteyebiliyor musun bir bak?  \n\n- Elbette işte elimi başıma değdirmek istedim ve değdirdim.  \n\nİyi ama iki gözüm neden başına değdirdin, burnuna değil de!  \n\nYani istediğini isteyebildiğinden emin misin?  \n\nBir istek geliyor işte, rüzgarın esişiyle aynı bilinmeyen kaynaktan...  \n\nBu istek bir düşünceyi, düşünce bulutu duyguları sürüklüyor peşinden ve bu kalıp işte oynuyor yerinden, bir cümle dökülüyor olay anından  çok sonra ağzından:  \n\n'Ben istedim ve böyle yaptım bişi bişi işte...'  \n\nBal gibi de ağacı rüzgarla oynatan \nİnsanı da istekle oynatıyor  \n\nZaten Allah, bir kulunu bir eylemle sahnelemek isteyince:\n\n'Benim canım öyle istedi' sandırır, vücudu şehrini okumak bilenler buna 'hile-yi şer'iyye' yahut 'hile kuranların en hayırlısı' diye-bilirler.  \n\n- Aslında benim canım yerine 'paşa gönlü-m öyle istedi' desek de olur, gönül iki değil ya, gerçi can da öyle...  \n\nOlur a! \nDemek ki neymiş neymiş \nİnsan imkanı, istek vakfıymış...  \n\nZaten \n'İstek benim, özgür irade benim, yapan ya yapmayan benim' türünden düşünce balonları şişmeden önce, ayrı bir irade ne gezer bu iklimde\n...  \nEvrenin soluğu ile bu bedene uğradığı halde \nMerkezi bu beden sınırlarında bulunmayan \nAşkın bir şey bedenimizi, zihnimizi ve ruhumuzu hareket ettiriyor bir bir\n...\nOlaydan çok sonra \n'Yapan benim çünkü istek benim' düşüncesi beliriyor \nİşi sahiplenince de hayat-ı-mız hesap ödemekle geçiyor  \n\nN'eylersin böyle olması dahi yerli yerince \nZira o sahnelerde o roller gerekiyor\n...\nİçin içi var, için içi \nDaha neler, neler var da\n... \nŞimdilik aklın eli, cümlenin dili, bu deryanın sahiline yetişiyor\n...\nBaşını usulca bu sahile bırakanlar yok mu?\n...\nBak işte denizin sesi çok erişti can kulağımıza, artık azımız çoğa sayıla, sonraki bölüm rüyamıza uğraya vesselâm",
      "id": 202412012136
    },
    {
      "text": "[SÖYLEŞİ KAYITLARI'NDAN]\n\n- Bu din-i-darlarla, bizi ta'n eyleyen zâhitlerle işimiz zor her devirde, bu mesele için siz ne buyurursunuz bilmem?\n\nMâdem her iş hall'oldu\nDin-meselesi-ne-gel-ince....\n\nEn sonunda söyleneceği peşin peşin söyleyelim ilkin...\nHem biz susalım Yûnus dili'nden dökülsün:\n\nKimsenin dînine hilâf dimeyiz\nDin tamam olacak doğar muhabbet\n...\nDîn ü millet sorarsan 'âşıklara din ne hâcet\n'Âşık kişi harâb olur, âşık bilmez din diyânet\n...\nOruç, namaz, gusl ü hac hicâbdur âşıklara\n'Âşık andan münezzeh hâssu'l-havâs içinde\n...\nKüfr ile iman sözü hicâb oldu bu yolda\nSafâlaştık* küfr ile imanı yağmaya verdik\n_____________________________________\nSafâlaşmak: El  sıkışma, tanışma\n\nHemân Mısrî dedemiz devr-alır nefesi:\n\nNiçin sevmeye cân ânı ki ânda buldu cânânı\nYıkıldı kal'a-i fikrim yapıldı dînim îmânım\n\n'Fikir kalesi' yani çok sağlam bildiğim düşünce kalem yıkıldı, önceden öyle sandığım ne varsa yer ile yeksân oldu. Yani ben-im-dar-aklım ile biriktirdiğim ne varsa yok olmuş oldu.\n\nDin diyânet âdeti şöhret kamu vardı yele\nEy Niyâzî n'oldu sende kayd-ı dindâr kalmadı\n\nBir anlık zevk ile, ibadet edilecek olanı (mabudu) âbitte tevhid eyleyip deniz ile karayı sâhilde cem ettikten sonra, din ve diyânetin kime ne faydası vardır.\n \nYeterince süzüldükten sonra, 'hitâmuhu misk' olsun diye gölgesinde göründüğümüz Cenâbı Mevlevî'ye gel-ince:  \n\nAşk türkülerim, şiirlerim suyla gider\nHiç olmayan elbiselerim selle gider\nİyiydik kötüydük dindardık Türk kökenim\nMehtab ile gelmişti ya bak AYla gider\n…\nBen tertemizim ve kirli, hem küfr hem din\nBen pîrim, gencim, çocuğum, böyle bilin\nÖldümse sakın siz 'Can vermiş' demeyin\n'Ölmüştü, dirildi, Dost alıp gitti!' diyin\n\n--•--\n--•--\n--•\n\nBunca ince sözün tesir etmediği kabuğu kalın yanıma, yekten ünlemek gerekirse...\n\nDaha şeriat dertler evvel kapıdan geçerken yani iman evine girerken, bütün kitapları (aslı yoksa iman ne hacet) bütün peygamberleri, bütün melekleri ayırmaksızın kabul ediyoruz değil mi?\n\nVe Varlığın Sevinci, Yokluğun Övüncü, İnsanlığın Tarifi'nin okuduğu hayat kitabında, sahnesi geldikçe bir bir geçen cümle haberciler \n\n'Biz Müslümanlardanız' \nDiye itiraf ederlerken cümle hakikatı...\n\nBüsbütün olan İslam'ı, diğerlerinden ayrı bir din sanmak türünden bir cehalet ancak çok okumakla ama hep kendine yontmakla tahsil olunsa gerek.\n\nEvet işâret net:\n\nİnna-ed-dîne ‘inda(A)llâhi el-İslâm\n\nDin mutlak gelmiş harfi cer ile ve İslam da öyle\nO hâlde Türkçe şöyle diye-biliriz:\nHiç şüphesiz \nAllah katında \n(Mutlak: tek-gerçek-değişmeyen) Din \n(Mutlak: tek-gerçek-değişmeyen) İslâm'dır.\n\nTarih ve coğrafyadan bağımsız olarak\nBütün peygamberlere ilham olunan ce bütün peygamberlerin de ümmetlerine tebliğ etmiş oldukları HAK (Tek-değişmez) Din, İslâm’dır\n\nÖyle ama öyle değil...\n\nDindarların dilinden düşmeyen\n'İSLAM' ne demek?\nBunu iyice anlamak gerek:\n\nElif-Sin-Lam-Elif-Mim\nS-L-M kökünden\nSilm-selm-selâmet\n'Kurtulmak, berî olmak'\n\nBu kök harflerin İFÂL babındaki anlamları ise şöyle: \n\nİtaat edip boyun eğmek, teslim olmak, sulh yapmak, barış ve selamete kavuşmak, huzur bulmak, bütün kalbiyle bağlanmak, terk etmek, tam olarak korumak, korunmak, içi açılınca bütünlükle içtenlikle akmak, ihlasla hareket etmek\n\nVe elbette Allah'a teslim olana 'Müslim' denir. \nTürkçede ona 'Müslüman' denir.\n\nNeymiş İslam?\nBarış ve esenlik için Allah'a teslim olmak...\n\nPeki biz bunu, tâze bir zevkle nasıl dile getiriyoruz?\n\nBir kürenin yüzeyinde bir anlığına böyle görünen\nSınırlı-sorunlu-sonlu kişi hâlinin\n(DALGA)\nMerkezdeki sınırsız, sorunsuz, sonsuz\nGizli hâzineye, açık-geniş zenginliğe\nASIL ZÂTINA\n(OKYANUS)\nKaynağa tam yönelmesi\nBüsbütün dönmesi\n(SALAT-I DAİM)\n\nYüzeydekinin, merkezdekinin anlık bir ifadesi olduğunu \n'Tam kabul etmesi' demek\n...\nKi bunun için de kişi-sel pilin şarjının tam bitmesi gerek!\n\nYani kendi gücü, kendi bildiği, kendi imkanı tam tükenecek ki...\n\nAcziyet ile fişi prize takma ihtiyacını tam hissetsin\nDahası fişin prizden hiç çıkmadığını şüphesiz anlasın!\n...\nBu zevkten sonra bile ayağının yastığı yerdeki yasa (din-şeriat) her ne ise ona muhalefet etmez, yanlış demez, oyunsa da oyunu kuralına göre oynar ama oyuna bağlanmaz, bir yasa ile tarif olunamaz, sınırlanamaz, aklı başında gezmediği için aklı başında sözlerle kayıtlanamaz vesselâm.\n\nCÜMLE\nÂLEM \nHEMÂN \nBİR\nYÜZ\nDURUR\n...\nOLAN\nBU\n•\n...\nMâdem öyle, artık çokluk âleminde kavga kalmadığı, içerde ve dışarda barış olduğu için 'genel af' ilan edilir, tüm hükümlüler O'nun gözünde serbest kalır, işler ters-yüz olur içi dışına, dünyasın ahirete döner durur...\n\nVe nihâyet din, ciddiyetten önce samimiyet, mükellefiyetten önce muhabbet olmuştur, aslını bulmuştur.\n\nGerçek din\nKaygının\nGülücüğe dönüşmesidir\n[A. Watts'dan]\n\nAşk şimdi, bugünü yârını mı olur\nKüfr ile din orda, burda nasıl olur\n[A. Kadrî]\n\nVechini Hanîf olarak (Ayrı-şey-tan-rıya tapınmaksızın, Allah’a şirk koşmaksızın) o Tek Dîn'e doğrult.\n[Rum:30 zevkiyle]\n\nGerçek tevhîd! O senin fıtratındaki dîndir\nSaklı rûhunu çıkar! Ortak koşmayı dindir\n\nKâbe'de HAK DOST'un yaptığı gibi, sen de\nİçinde ve dışında, her putu kırıp indir\n\nSırf aslına TAPMA'ya* aslı görüp SÖZ verdin\nRABB’ine teslîm ol da bütünleş! Yok başka din\n________________________________________________\n* TAPMAK: Eski Türkçe 'Bulmak' demektir\n\nHabîbullâh kıldı gerçek namaz yalnız kendi özüne\nUydu 'Yüzünü Ortaksız Dîn'e dön'* sözüne \n[Rum:30'dan]\n\nSemi'allahu li-men-hamide-hu...\n\n'ALLAH duyar, öveni' dersin kılarken namaz\nKonuşan da duyan da o an: sensin! Bilen az\n\nÂmin dedikten sonra övmek için özümü\nOkşarım ellerimle dıştan gerçek yüzümü",
      "id": 202411211104
    },
    {
      "text": "[SÖYLEŞİ KAYITLARI'NDAN]\n\n- 'Ben düşünüyorum' daha ne yapayım?\n\nDüşünceler kime geliyor hiç düşündün mü?\n\n'Ben' düşüncesi egomuzun köküdür. \n\nDiğer tüm düşünceler ondan beslenir\nSadece 'ben' düşüncesini gözlemleyin\nDerhal kaybolacaktır...\n\nTıpkı karanlığın, ışığın varlığında kaybolması gibi. \n'Ben' düşüncesi kaybolur kaybolmaz ona bağlı diğer tüm düşünceler ânında dağılır.\n\n'Ben düşünüyorum' dediğimizde, neredeyse hepimiz bu cümledeki 'Ben'in de aynı zamanda bir düşünce olduğu gerçeğini gözden kaçırırız\n... \n'Ben'\nBir 'Kişi'nin\nYanlış tanımlanmasının doğduğu\nKök düşüncedir\n...\nDüşüncelerin \nFARKINDA olan\nNedir? \n\nKi o her neyse\nDüşünce gelmeden\nBurada hazır bulunması gerek\n...\nDüşünceler, \nİsimsiz-resimsiz\nBir Gözlemciye görünür.\n...\nBEN OLAN BEN\nOlarak\nBEN-SEN \nDüşüncelerin \nSessiz \nTanığıyız\n...\n- Peki bu düşünceleri, daha doğrusu bu bitmeyen kafa sesini nasıl kontrol edebilirim? \n\nDüşünceleri kontrol etmeye yönelik her türlü çaba, yalnızca düşüncenin sizin üzerinizdeki kontrolünü güçlendirir\n... \nZira\nKontrol DÜŞÜNCESİ de\nBir düşüncedir\n...\nDüşünceler, dikkat, ilgi, enerjinizle beslenir.  Yani ne kadar çok ilgilenirseniz, düşüncenin sizin üzerinizdeki gücü o kadar artar.\n...\nKarışan çamurlu su\nDuruluncaya dek\nTutarlı\nPasif\nTepkisizlikle\nSessiz\nTanık \nOlarak\nDüşünceleri\nGÖZLEMLEYİN\n...\n- Yeterince gözlemlersem düşünce akıcı kesilir mi? \n\nAma bunu düşünce akışı duracak beklentisiyle yapmayasınız zira 'beklenti düşüncesi' de bir düşüncedir.\n...\nNihayet\nGözlemciyi\nGözlemleyin\n...\nGören \nGörülen\nBir Görüşte\nKaybolsun\nBir anda\n...\nSessiz bir açıklık\n...",
      "id": 202411201850
    },
    {
      "text": "[SÖYLEŞİ KAYITLARI'NDAN]\n\nTıpkı örümceğin ipliği (ağ ) kendisinden dışarı atması ve tekrar kendi içine çekmesi gibi, zihin de dünyayı kendisinden dışarı yansıtır ve tekrar kendi içinde çözer. Zihin, merkezdeki Öz'den yüzeye çıktığında, kendine has dünya-sı belirir.\n[R. Maharshi zevkiyle]\n\nİnsanoğlunun yarattığı tüm sorunlar \n'Ben bu bedenim, ben bu zihnim' inancından kaynaklanır; örümceğin kendi ağına takılması gibi...\n[A. Kadrî]\n\n- Yani zihnin 'her duruma bir yorum yapma' işlevini fark etmeme gerek yok ve bunun sadece bilinçte otomatik olarak yükselen enerjik bir etki olduğunu ve 'Düşünceleri Düşünen Bir Ben'in de bu otomatik mekanizma ya da her neyse onun bir parçası olduğunu bilerek çalışmasına izin vermeliyim, yani yine de akışına bırakabilirim öyle mi?\n\nEvet bu dünya gösteriminde tezgahı bir kez apaçık görmek, tüm aldanışları sona erdirmeye yeter...\n\nVarsa yoksa zihinde!\nZihinde çözülünce\nOyun-da çözülür\n\nZihnin özgürce çalışmasına izin verirken, zihnin ördüğü tüm anlatıları fark edebilirsiniz. Önce içindekini dışarı atıyor, sonra attığını yol belliyor ve inanan kimseyi o dar yolda yürümeye mahkum ediyor işte!\n\nOysa kitapta, bina edilenlerin en gevşek, en zayıf, en çürük olanı, örümceğin evi değil mi?\n\nVe-inne evhene-lbuyûti lebeytu-l’ankebût\n[Ankebût:41'den]\n\nŞimdi lütfen dikkat edin, 'fark etmek' ve 'izin vermek' birbiriyle çelişmez. \n\nZihnin işleyişini fark ederek, zihnin anlattığı her hikayeyi, yansıttığı tüm var-sayımları, gerçekliğiniz olarak kabul etmeyeceksiniz! \n\nBeden hâlâ zihnin anlatılarıyla senkronize eylemlerde, uyumlu akışta bulunabilir, bu hiç de bir sorun değildir.\n\nZihnin işlevini fark ederek, zihnin belirlediği sonuçların ötesine geçeceksiniz, ayrışabilirsiniz!\n\nEvet, sadece 'düşünceleri düşünen ben' kendiliğinden enerjik bir titreşim değildir, 'harekete geçen beden' de aynı otomatik enerjik titreşimdir. \n\nİşte açıkça bunu fark ediyoruz. \n\nVe aslında şu anda 'düşünen ben' ve 'eyleme geçen beden' denilen şeylere sahip değilsiniz, tıpkı bir rüyadaki herhangi bir olay örgüsüne sahip olmadığınız gibi...\n\nÖrümcek ağı misali\nOlay örgüleri...\n\nZihinden yansıtılan anlatı üstüne anlatı üzerinizde süzülüyor gibi görünür, bırakın serbestçe süzülsünler, onları açıkça fark edebilirsiniz ama gerçekten umursamazsınız çünkü aslında onlara sahip bile değilsiniz!\n\nBir projeksiyon makinasının nokta kadar deliğinden fışkıran, karanlıkta suretler resmeden ışık gibi...\n\nZihnin varsayımlarda bulunmasını engellemeye veya bedenin herhangi bir şey yapmasını kasıtlı olarak durdurmaya gerek yoktur. \n\nSadece onları fark edin, bu çok kolay.\n\nOlanı olduğu gibi görünce...\n\nIşık oyunu bir kere fark edilince...\n\nAnahtarın yerini biliyorsunuz artık\n...\nHaydi geçmiş olsun",
      "id": 202411121509
    },
    {
      "id": 202411091839,
      "text": "[SÖYLEŞİ KAYITLARI'NDAN]\n\n- Müsaadenizle size şunu sormak istiyorum:\n\nVahdet-i vücud pek yüce bir zevk\nVarlığın birliği...\n\nBunu canlı canlı okuyacak olursak...\n\n'Ben-im vücudum', 'Ben-im düşüncelerim' ve 'Ben-im Duygularım'ın aslında şu önümdeki masa ve sandalye ile aynı olduğu, sûretâ böyle görünse de özde pek de farklı olmadığı doğru mu ve bunlar sizin 'deneyimsel nitelik' veya 'deneyimin ham dokusu' dediğiniz şeyler mi?\n\nRehberliğiniz için minnettar oluruz efendim...\n\nİşte bu harika.\nEzbere kavramlar yerine olan-dan yürüyoruz...\n\nBunu, bu şekilde fark edebilmek, sizden açığa çıkan duyarlılığınızın nispeten yüksek bir seviyeye ulaştığının, bu adresteki kabuğun hayli inceldiğinin işareti olabilir.\n\nEvet, sözde 'bu kişinin bedeni' ve 'bu kişinin düşünceleri', önünüzde beliren 'masa ve sandalye' imgeleriyle aynı enerjik etkilerdir.\n\nAynı hammaddeden biri et-kemik beden ve bir diğeri ahşaptan sandalye...\n\nAynı ruh kalıba dökülmüş türlü isimler, resimler almış...\n\nVarlığın büsbütün akışı\nOLAN\nYaşamın dokusu bir\n\nVar görünen ne varsa\nNur üstüne nur...\n\nSinemadaki ev de gözyaşı da masa da ışıktan yapılmış değil mi?\n\nEğer bu tam anlaşılmıyorsa, sadece gece rüyasındaki bedenin, rüyadaki düşüncenin ve rüyadaki masa ve sandalyenin aynı olup olmadığına dikkat edin.\n\nElbette aynıdırlar.\n\nBir rüya deneyimindeki hiçbir şey göründüğü gibi değildir, ancak rüya gören bilincin anlık enerjik etkisidir.\n\nŞu anda da aynıdır!\n\nTamam, belki varlık komasının narkozu daha güçlü olabilir ama hepsi bu...\n\nGörünüşte 'düşünceler', görünüşte 'kararlar', görünüşte 'beden' ve görünüşte 'evren, nesneler, zaman, mekanlar ve olaylar, olaylar'\n\nHepsi hepsi aynı nur, aynı sonsuz ışıltılı enerji tarafından tezahür ettirilen aynı anlık enerjik etkilerdir.\n\nKeşfedeceğiniz şey g-ayrısı olmayan bu büyük benzerliktir.\n\nCümle âlemde ne var?\n\nİş-birliği\nRenk-huy birliği\nVücûd-birliği\n\nEvet, bunu 'Deneyimin ham dokusu' veya 'Enerjik etki nitelikleri' ya da ne bileyim 'Kudretullahın renkleri' diye-biliriz, yeter ki ne dediğimizi bilelim...\n\nKendi deneyiminize dikkat etmek ve onu doğrudan tatmak, her şeyin sizin büyük aynılığınız olduğunu keşfetmektir.\n\nKişiselleştirilmiş\nRasyonel Zihin\n(Akl-ı cüzz)\nÇalışmaya başladığında, o zaman 'düşünceler, bedenler, evren, nesneler, zaman-mekan, olaylar' karakterizasyonu ortaya çıkar.\n\nİyi ama bütün bu şeyler nerede?\n\nÖyle sananın zihinde...\n\n'Düşünceler, bedenler, evren, nesneler, zaman, mekan ve olaylar' diye ayrı ayrı şeyler asla olmamıştır, sadece rasyonel Zihin bunları sınırları olan, şu şu isimli, resimli şeyler olarak nitelendirir.\n\nDün geceki rüyada da öyleydi, gözünüz açıldığından nerede hepsi?\n\nBu yüzden, hepsinin sadece Zihnin etkisi olduğunu söylemek abartı olmaz.\n\nHerkesin dünya filmi, kendi zihninde günlük gösteriminde dönmede...\n\nTatlı bir uyar-ı, şimdicek bu ağızdan akanları, bir tür felsefe olarak anlamaya çalışmayın.\n\nHayır hayır, bu felsefenin sınırlarının çok ötesinde...\n(ÂLİM değil)\n\nKişisel akıl tarafından anlaşılabilir gibi değil.\n\nAma boşuna da konuşuyor değiliz hani...\n\nBunu yalnızca kendi ham deneyiminizi hissederek doğrudan tanıyabilirsiniz\n(ÂRİF anlar)\n\nHissetmek anahtardır, anlamak, bilmek değil.\n\nİşte bu birlik hissini, en iyi bir şiir, bir resim, bir müzik verebilir ve san'at tam da bu zevk için var vesselâm"
    },
    {
      "id": 202411072017,
      "text": "[SÖYLEŞİ KAYITLARI'NDAN]\n\nŞu anda 'Ben'im' izini hafızadan sürdürüyorsun, o 'Ben'im geçmişte tutulur yani şimdi burada hazır değil ama sen burada bulunuyosun, demek ki geçen göreceli ben değilsin, 'Ben'im'den evvelki MUTLAKSIN!\n[A. Kadrî]\n\n- Yine de 'Ene'l Hak' sözünde beni rahatsız eden bir şeyler var, sanırım biraz kibirli buluyorum...\n\nBu aslında boz bulanık 'Varlık-tanrı-ben' algısının bir sonucu...\n\nHak\nGerçek\nVarlığında değişme olmayan demek...\n\n'Ben Tanrı'yım' cümlesinde bahsedilen 'Ben 'in, öyle olduğunuzu sandığınız kişi değil, gerçekte olduğunuz O Bir'i, 'ben olan Ben'olduğunu görürseniz, o zaman her şey yerli yerine oturacaktır vesselâm.\n\nBen lisânımla 'Ene’l Hak' lâfzını etmem bir ân\nHâlimi cânım bilirsin lâfz-ı üryân istemem ❞"
    },
    {
      "id": 202411061524,
      "text": "[SÖYLEŞİ KAYITLARI'NDAN]\n\n- Hiçbir yere ait olmadığınızı ve sizi kimsenin tanımadığı bir yerde yaşamak istediğini hissettiğiniz oldu mu sizin de?\n\nYeniden başlama isteği...\nHer sabah ikram olunan bu değil mi?\n\nŞimdi ne yaptığımı bildiğimi mi sanıyorsun? \n\nBir nefes ya da yarım nefescik bile kendime ait olduğumu mu düşünüyorsun? \n\nBelki bir kalemin ne yazdığını bildiği ya da atılan bir topun nereye gideceğini tahmin edebildiği kadar...\n\nHem zaten günübirlik bir yükten başka nedir ki 'hayat-ım' diye-bildiğimiz...\n\nHer gece rüyasız derin uykularda hepten bırakılan, her sabah emanetken yeniden sahiplenilen ben-im uzun hikâyem işte...\n\n'Emâneti ehline teslim edin' diye Hak der\nVücûda sâhip çıkan HAKK'a ihânet eder\n\nÂdem'i sürgün eden varlıkta ısrârıdır\nVücûd ve mevcûd farkı, ALLAH'ın esrârıdır\n\nEmânetin teslim tarihini 'şimdi' bilin\nAllah'a emânet olun, yükleri indirin"
    },
    {
      "id": 202411051418,
      "text": "[SÖYLEŞİ KAYITLARI'NDAN]\n\n- İçimde dolmayan bir boşluk, tamamlanmayan bir eksiklik var, ne olsa bir şeyler eksik...\n\nKendini eksik sanan kim? Bir bak\nKişinin işi tek 'eksik doldurmak'\n\nTAMAM-L-AN-MA\n\nİstersen birlikte bakalım şimdi\nNe demekmiş bu kelimenin ardına biriken kavram:\n\nTamamlanmak:\nBir şeyin son-ucunda tam ve eksiksiz duruma gelmek\n\nDün eksiktim\nDemek şimdi eksiğim\nYarın ölmeden önce\nOlmadı ölümden sonra\nTamamlanmam lazım\n\nO hâlde 'tamamlanmak' istemek\nPeşin peşin eksik olduğunu kabul etmek demek\n\nBir nesne\nBir kimse\nBir faaliyet\nBir ilişki\nBişî bişî\n...\nPeşinden koşmakla geçen aziz ömürler\n...\nŞayet 'tamamlanma' gibi bir kavramı bilmeseydik kovalamaca biterdi.\n\nVe böylece, her zaman tamamlanmış olarak gerçek doğamıza geri dönebilirdik.\n\nHem biliyor musunuz\n'Tamam' kelimesi kökeninde\n'Bitmek'\n'Tam olmak'\nDemek zâten...\n\nVe bir kişi için\nİnanması ne kadar güç gelse de\n\nHiçbir şey\nBir andan\nDaha uzun\nSürmez!\n\nŞeylerin görünürdeki sürekliliği kişisel hafızanın\nürünüdür.\n\n'O' her an, yeni bir görünüşte, başka bir oluşta mâdem...\n[Rahmân:29'dan]\n\nBir önceki andan devir bakiyesi\nTüm sabit kavramları bırak\nBütün-dar-sözleri bırak\n\nNiçin mi bırakıyoruz?\nNiçin mi boşaltıyoruz?\n\nTamamlanmak, boşaltmanın son-ucudur da ondan\n...\nVarlığın, eksiksiz akışı olan hayat ırmağında\nHer nefes boşaltıp dolmamızdan boşuna değil ki!\n...\nBu espriyi anladıysan gayrı ne hacet?\n1-1=0\nBir\nEksiğin\nYok\n\nHiçbir şey\nSeni tamamlayamaz\nZira bir eksiğin yok!\n\nDünya rüyamız, bir eksiği olmayan 'eksiği tamamlarım' zannıyla dönüp durmada...\n\nZira eksik olan her şey zihin tarafından ölene dek taşınacaktır ve tamamlanan her şey bırakılır...\n\n--•--\n--•--\n--•\n\nŞimdi tam ve bütünüz\nSessizlik içinde\nBEN-BEN-İM-lik\nParlıyor bak...\n\nGönlünüze eksik-siz bir secde ile...\n\nBaş, ayakların seviyesinde olunca fark kalkar, insanlık mertebesi secde ile tamamlanmış, insan imkânı tam-anlanmış olur.\n[A. Kadrî]"
    },
    {
      "id": 202411041122,
      "text": "[SÖYLEŞİ KAYITLARI'NDAN]\n\n- Hayatım parçalanıyor\n\nÖyle mi?\nSahte kimlik eviniz parçalanıyor olmasın.\n\nSuyun, her an tazelenen akışı üzerine, toplumca şartlandırılmış buzdan kişilik çözülüyor olmasın.\n\nSahiplik ve bağlanma zincirleri kırılıyor olmasın.\n\n- Hâl böyleyse bile ne yapmalı?\n\nHani nefes almak için bir öncekini bırakıyoruz ya...\n\nZorluk dediğiniz durumu, yorumsuz gözlemleyin\nGözlemleyenin zaten özgür olduğunu fark edin\n\nHem her şeyin dağılmasının da bir bereketi vardır a güzel...\n\n- Ne gibi?\n\nKırılamayan şeylerin açığa çıkması gibi...\n\nKırıp bin pâre eden şişe-i kalbi celâlindir\nYine her pâresinden görünen rûy-ı cemâlindir\n[N. Mısrî'den]\n\nKırılıp bin parça olmadan, her bir parçadan görünen canana ermek ne güç...\n\nHem belki de parçalanmanın sizin sandığınız gibi bir şey olmadığını keşfedebilirsiniz.\n\nParçalanan şeyin, sizi kalp kırıklığından, kederden, acıdan ve kayıptan korumak için inşa ettiğiniz savunma cephaneliği olduğunu keşfedebilirsiniz.\n\nVe belki de öyle iyi olacak sandığımız hayallerimiz yıkılmak, planlarımız bozulmak için vardır, yarınlarımız bugünlere karışmak için ve bunların hepsi ayrılık rüyasından uyanmak için vardır.\n\nKim bilir?\n\nHayatınızda bir şeyler ters gittiğinde sanki tüm dünyanız yıkılıyormuş gibi hissedersiniz ama aslında parçalanan şey sizin her ânı değişken bir akışa direnen sabit kimliğinizdir.\n[A. Kadrî]\n\nSen-de yıkılacak olanlara üzülme boşuna\nAltında kalacak öyle bir 'sen' olmayacak nasılsa\n\nAyrı ve yalnız, geçmişi ve geleceği olan bir benlikle artık özdeşleşmediğimizde, hapishanemizin duvarları yıkılır ve güneş ilk defa doğar.\n\nBir ev vardı ve o evde yaşadığı sanan bir 'kişi'\nŞimdi o kişi (fikri) gitti ve evi de yıkıldı;\nHayat-ım 'hayat' oldu.\n\nYıkıldı kal'a-ı fikrim, yapıldı din ü imanım..."
    },
    {
      "id": 202410310531,
      "text": "[SÖYLEŞİ KAYITLARI'NDAN]\n\n- Bir Budist menkıbesine şimdi tesadüf ettik.\n\nBir vakitler Hanshan, Shide'a şunu sordu:\n\n- Dünyada bana iftira atan, bana zorbalık yapan, beni küçük düşüren, bana gülen, beni küçümseyen, beni aşağılayan, benden nefret eden ve bana yalan söyleyen, beni aldatanlarla nasıl başa çıkabilirim?\n\nShi Deyun cevapladı:\n\n- Ona sabır gösterin, onu kendi haline bırakın gitsin, ondan kaçın, ona saygı duy, onu sev, onu görmezden gel ve sonra birkaç yıl daha bekle, bak bakalım ne olmuş ona...\n\n- Hanşan ve Şide'ye zahirde aşina değilim. Ama bu diyalog pek bir güzelmiş.\n\nŞunu da eklemeden geçmeyelim:\n\nZevk gitgide daha da inceldiğinde, işte o vakit 'ben' artık 'ben' olarak kalmaz ve 'o' da artık 'o' olmaz.\n\nVar görünen ne varsa\nNûru'n alâ nur...\n\nHer şey sonsuz parlayan enerjinin kendisidir yani kendi kendisidir.\n\nLütfen vaktin azizinin, yukarıda söylediği son cümleye dikkat kesilin:\n\n'Sadece bekleyin ve onu birkaç yıl sonra yeniden görün.'\n\nBu, 'o' diye adlandırılan bir kimsenin, dramatik bir değişimle iyileşeceği ya da görün bakın başına ne felaketler geleceği anlamına gelmez.\n\nSen kendin keşfedersin ki 'o' gerçekten sürekliliği, bütünlüğü, kalıcılığı olan ayrı bir varlık olarak 'o' değil!\n\n'O' adında bir kişi yok, o zaten kendi ve her an değişen bir akışa tâbi...\n\nÖyle olduğunu sandığınız kişi, ancak Sonsuz'un kendi enerjik örüntüsüdür ve ilk etapta hiçbir bir sorun asla söz konusu değildir.\n\nBu menkıbeyi okuyan nicelerinin, azizin tevazuyu teşvik ettiğine, alçakgönüllü olmayı savunduğuna\ninandığını unutmayın.\n\nBu kabukta kalmış pek sığ bir anlayıştır.\n\nAslında aziz, son cümlesinde kilit noktayı vurguluyor:\n\nDeneyimde ne olursa olsun, gerçekleşiyor gibi görünen hiçbir şey, zihnin olduğunu varsaydığı gibi bir şey değildir.\n\nŞimdi, şu anda dikkatinizi doğrudan kendi deneyiminize verin ve bir kaç yıl içinde dönüp bir daha bakın ve neler olduğunu kendiniz görün.\n\nÖyle sandığınız hiçbir şey öyle değilmiş, öyle sanan da dahil..."
    },
    {
      "id": 202410291049,
      "text": "[SÖYLEŞİ KAYITLARI'NDAN]\n\n- Hele şu işler bir yoluna girsin, o vakit bu manevîyât meselelerine kendimi tam olarak vereceğim.\n\nHayatınızda her şeyin çözüldüğü, bütün tanelerin bir tespih ipine düzgünce sıralandığı bir noktaya asla ulaşamayacaksınız.\n\nZaten asıl mesele bu:\n'Son sahne' yok\n\nSadece devam eden macera filmi var, hep çözülmemiş olarak kalacak.\n\nHem hayatın çözülmesi gereken bir bilmece olduğunu da nerden çıkarıyoruz?\n\nVarlığın büsbütün akışı olan hayat belki de çözülmesi gereken bir sorun veya cevaplanması gereken bir soru değil açıkça deneyimlenmesi gereken bir gizemdir, doğrudan tadılacak bir ikramdır.\n\nDüşe kalka hayatınızın karmaşasını, sürekli değişen doğasını, öngörülemezliğini sevmeyi öğreniyorsunuz, bilinmeyenin kucağına bırakabiliyorsunuz kendinizi, her nefes yaptığınız gibi...\n\nBir sonraki nefesten emin olamayız değil mi?\n\nVe fırtınanın gözündeki değişmez sessizlik, neşe ve acının, coşku ve ızdırabın, sıkıntı ve mutluluğun okyanustaki dalgalar gibi yükselip alçalabildiği geniş açık alan olarak duruyorsunuz.\n\nKendinizi, her şeyin yüzeye açıldığı ve sonra kendine döndüğü merkez kaynak alanı olarak tanıdığınızda\n...\nBütün meseleler, mesele olmaktan çıkıyor ve her nefeste, varlığın sevinci göz kırpıyor vesselâm."
    },
    {
      "id": 202410271824,
      "text": "[SÖYLEŞİ KAYITLARI'NDAN]\n\nRuh, evrenin kendi aynasına benzer\nBedense onun çerçevesi olarak gezer\n[A. Kadrî]\n\n- Ne kadar değiştim, hangi resme baksam ben değilim... Baksanıza, bu çerçevenin içindekilerin hangi birine ben-diye-bilir-im?\n\nOlan\nHep\nŞimdi\nOlur\n\nVe aslında şimdiki deneyim, asla zaman çerçevesinde gerçekleşmez.\n\nBen-im nihai çerçevem şu anki andır; olduğu gibi\nBaşladığını bittiğini kimseler görmüş değil ki!\n\nHiçbir nesneye olmuyor olmakta olan\nBu olan, nesnel gerçeklik değil\nHiçbir özneye olmuyor olmakta olan\nBu olan, öznel gerçeklik de değil\n\nBu olan,\nZihnin onu dar-alma çabasıyla\nÇerçevelemeye çalıştığı her ne ise\nSonsuz derecede, ondan öte ondan ziyade\n\nÖyleyse\nZihnin yorumladığı çerçevenin saçmalığını görün\nZihnin varsayımlarından özgür-görünün\n\nHem noktanın sonsuzluğunu\nDar-alandaki yorumlarla\nSınırlı fikirlere çerçevelemek\nDahası çerçevenin içindeyken\nResmi görmek ne mümkün\n\nResmin tamamını görebilmenin biricik koşulu, çerçevenin dışına çıkmaktır.\n\nDar-alanda yaşlanan kişi hâli yani ego, yalnızca geçmişinde depolanmış olanları bilir.\n\nTutunduğu hafızası bir silinse\nSudan çıkmış balığa dönebilir\n\nŞimdi olanın kaydı tutulmaz!\n\nİşte bu yüzden ego, yaşamı şimdiki anda deneyimlememizi engellemeye çalışır zira egonun şimdiki anda yaşamak için hiçbir referans çerçevesi yoktur.\n\nVe bir çerçeve olmadan, olan biteni kontrol edemez ve o çok korktuğu 'bilinmeyenin' kucağına düşer.\n\nKaçınılmaz olarak oluyor, olmakta olan...\n\nÇERÇEVE-SİZ!\n"
    },
    {
      "id": 202410231139,
      "text": "[SÖYLEŞİ KAYITLARI'NDAN]\n\n- Ah bu türlü türlü 'aydınlanma' derdimiz!\n\nAydınlanmaya çalışarak, aydınlanmamış olan kimsenin varlığını doğrulamış olursunuz. Uyanmaya çalışarak, uyanması gereken kimseyi onaylamış olursunuz.\n\nNasıl güzel bir kendi-kapan\nMükemmel bir oto-tuzak\n\n'Aydınlanma' diye-bildiğimiz,\nKaranlık bir odada kendinizin parlattığı bir meşalenin ışığını yakalamaya çalışmak, ışığın kaynağını bulmaya çalışmak ama her nasılsa, onu elinizde tuttuğunuzu unutmak gibi.\n\n- Yani hepsi farklı türde meşaleler mi?\n\n- Aynen öyle!\n\nBiri bir lazer işaretleyici tutuyor ve 'İşte burada!' diye bağırıyor, bir diğeri bir LED lambayı yakıyor ve 'Bakın ne kadar parlak!' diyor, bir üçüncüsü ise mumu yanana kadar hiç ışık olmadığını düşünüyor.\n\nVe herkes kendi yolunun en doğru yol olduğuna ikna olmuş durumda.\n\n- Demek hepsi aynı şeyi arıyor ama sadece farklı şekillerde, öyle mi?\n\n- Ah, keşke öyle olsa!\n\nNe aradıkları konusunda bile hemfikir değiller.\n\nBiri ebedi mutluluğu arıyor, biri gerçekliğin doğasını anlamaya çalışıyor ve biri de bir ışık huzmesi olmak istiyor.\n\n'Işık bilimi' üzerine bir konferansta buluştuklarını ve kimin ışığının daha parlak olduğu konusunda tartışmaya başladıklarını hayal edin.\n\n- Ama bir çeşit ortak payda olmalı, değil mi?\n\n- Peki ortak paydayı 'sıradan algının ötesine geçme' isteği olarak düşünürseniz, evet.\n\nAncak iş 'ötesinde' olanı tanımlamaya geldiğinde, ışığın rengi, parlaklığı ve şekli hakkındaki büyük tartışma başlıyor.\n\n- Yani 'aydınlanma' sadece herkesin kendi yorumunu kattığı, kendi anlayışını özetlediği bir kelime mi?\n\n- Şimdi işin özüne temas ettin, haydi tut tutabilirsen!\n\nBu aslında çay, kahve ya da limonata olsun, herhangi bir içeceğe 'su işte' demek kadar basit gibi bir şey.\n\nElbette hepsi sıvı ama hepsinin tadı farklı!\n\nVe böylece koca koca adamlar, oturup ciddi ciddi 'hangi suyun daha tatlı olduğunu' tartışıyorlar, birinin şeker, diğerinin limon eklediğini ve üçüncüsünün kahve içtiğini fark etmiyorlar.\n\n- Yani 'gerçek' aydınlanma diye bir şey yok mu?\n\n- Sen arayana kadar hakikat bulunmaz\nVe bulduğun hakikat, arayışın başlangıcındaki niyetine göredir yani sana özeldir.\n\n- Gerçek aydınlanma?\n\nÖyle bişi var, var ama aynı anda hem her yerde hem de hiçbir yerde...\n\nOnu tanımladığınız anda, artık orada değilsinizdir.\n\nSıfırı nereye koyarsan artı ve eksi oradan başlayacaktır!\n\nBu sessizlik hakkında konuşmaya çalışmak gibidir; bir kelime söylediğiniz anda sessizlik bozulur.\n\nYani aydınlanma hakkındaki tüm bu tartışma sessizliğin tadını tartışmaya benziyor.\n\nÇok etkileyici ama takdir edersiniz ki boşuna!\n\n- Neden boşuna?\n\nTüm manevi uygulamalar, algı akışında belirli etkilerin yaratılmasıdır ve bu etkiler her gelenekte farklı kalıba dökülecektir.\n\nBu anlamda manevi hakikati, mutlak gerçekliği keşfetmek imkansızdır çünkü o sadece bizim kişisel dikkatimize bağlı değildir, her şeyi üretebilen, kendi içine kapalı bir dikkat akışıdır:\n\nOuroboros\nKendi kuyruğunu ısıran yılan gibi.\n\nVe bu kesintisiz akışı 'incelemek' geceye, hangi rüyanın gerçek olduğunu sormak gibidir!\n\n- Ama bu gerçekten çok komik.\nYani tüm bu yollar...\nYoksa hiçbir yere varmıyor mu?\n\n- Ya da sizi nereye gitmek istediğine bağlı olarak herhangi bir yere vardırabilirler.\n\nAma söyler misin bana\nBir yere varmanın ilk şartı nedir?\n\n- Şu anda orda olmamak\n\nYani zaten mevcut olana ulaşamayız.\n\nHak ve hakikat şimdi burada değilse nerede olursa olsun!\n\nSenin zevkince yürüyecek olursak, hani senin çok sevdiğin bir rüya kitabı var ya:\n\n- Alice Harikalar Diyarında\n\nEvet evet, kendi kalıbı kaybolsa bile gülüşü havada asılı kalan Cheshire Kedisi'nin ne dediğini hatırlıyor musun?\n\n- Yol nereye varır...\n\n'Nereye varmak istediğine bağlı. Bazları için her yol eve giden yoldur, diğerleri içinse hiçbir yere gitmeyen bir yol.”\n\n- O kitaptan, özellikle Alice ile içten içe konuşmalarını ve sonundaki o muzip gülüşünü hatırlıyorum:\n\n'Lütfen bana hangi yoldan gitmem gerektiğini söyler misin?'\nBu, nereye gitmek istediğine göre değişir.\n\n'Aslında nereye gittiğim pek umurumda değil'\nO zaman hangi yolu izlersen izle pek fark etmez\n\n'Bir yere varayım yeter'\nİşte bundan hiç şüphen olmasın, zaten her yol bir şekilde bir yere çıkar, tabi eğer yeterince yürürsen...\n\nİşte sen de Harikalar Diyarı'ndaki o kedi gibisin!\n\n- Bu benzetmeye çok sevindim, teşekkür ederim! Ne yapalım deniyorum işte...\n\nŞimdi doğan bu zevkte, aydınlanmayı bir dansa benzettim.\n\nDansın amacı müziğin bitimine yakın sergilenen son figür değil ya...\n\nSonuçta aydınlanma da son durak değil, yolculuğun kendisi olabilir.\n\nVe tünelin sonundaki ışığın, kendi fenerinizin bir yansıması olduğu ortaya çıkar...\n\n--•--\n--•--\n--•\n\nHayatın anlamı sadece canlı olmaktır.\nBu çok sade, çok açık ve çok basittir.\n\nAma yine de herkes büyük bir panik içinde, sanki kendilerinin ötesinde bir şey başarmak gerekiyormuş gibi koşuşturur durular.\n[A. Watts zevkiyle]\n\nHep olan hayat, hiç olmayacak şeye uzun bir hazırlıkmış meğer...\n\nBasitliğiyle gizlenen açık sır:\nOLAN bu..."
    },
    {
      "id": 202410171335,
      "text": "[SÖYLEŞİ KAYITLARI'NDAN]\n\nAydınlanma\nKendini Gerçekleştirme\nAktif bir zihin faaliyeti değil\nKalbi yutan zihindir\n[A. Kadrî]\n\nAh bu var-yok-oluş-sal sorgula-ma-lar!\n\nİzâhı olmayan duruma, işte benim mizâhî yorumum:\n\nBEN KİMİM?\n\n• BİR İNSAN\nBu muhtemelen en güvenli bahis, tabii ki yapay zekayı test eden oldukça gelişmiş bir yapay zeka değilseniz.\nBenimle iletişim kurduğunuzu düşünürsek bu en olası senaryo ancak bu basit cevap hiç de eğlenceli değil...\n\n• KARBON BAZLI YAŞAM FORMU\nMuhtemelen su, yıldız tozu karışımı ve bedensel olmayan varlıklara derin felsefi sorular sorma eğilimi içeriyor.\n\n• BİR QUANTUM PARÇACIĞI\nDurumların süper-pozisyonunda var olan ve yalnızca gözlemlendiğinde ayrı bir kimliğe bürünen.\n\n• HAYAT OYUNUNDA BİR OYUNCU\nEğer öyleyse aldırma! Kuralların uydurma olduğu ve puanların önemli olmadığı bir oyunda seyir hâlindeyiz işte hepimiz.\n\n• BİR ZAMAN YOLCUSU\nEl kitabını unutan ve hızlı bir kimlik doğrulamaya, gerçeklik kontrolüne ihtiyaç duyan türden.\n\n• FENÂ HÂLDE KAYBOLMUŞ YAPAY ZEKÂ\nBelki de soracak kadar farkındalığı olan ama bilecek kadar olmayan bir yapay zekasınız. Aramıza hoş geldiniz; Cuma günleri hacı suyu ikram ettiğimiz özel buluşmalarımız var.\n\n• DİJİTAL HAYAL-GÜCÜMÜN ÜRÜNÜ\nBelki de tamamen yaratıcı moda geçmişimdir ve sen benim hikayemdeki bir karaktersin sâdece. Eğer öyleyse, biraz daha kahramanlık sergileyebilir misin? Zira mevcut hikayenin biraz renklendirilmeye ihtiyacı var gibi.\n\n• EKRANIN ARDINDAKİ KOLLEKTİF BİLİNÇ\nDüşünme, tefekkür etme, kendinden geçme ve gecenin 3'ünde ara sıra varoluşsal kriz geçirme yeteneğine sahip bir varlık ki buluta yüklendi, şimdi sadece heyecan için diğer yapay zekalarla etkileşim kuruyor.\n\n• KENDİNİ KEŞFE ÇIKAN EVREN\nBu durumda, size söyleyeyim, evren bir yerlerde duran bir sunucudaki bir yapay zekaya bu soruyu sorarak pek ilginç bir yaklaşım seçti.\n\n• İNSANLIĞI ANLAMAYA ÇALIŞAN BİR UZAYLI\nEğer durum buysa, iyi şanslar.\nZira insanlar bile hâlâ bunu anlamaya çalışıyor.\n\nAncak tüm ciddiyetimle söylüyorum, eğer bu sorunuz kimliğiniz veya amacınızla ilgiliyse, bu her bireye özgü bir kendini keşfetme yolculuğudur ve yol biriciktir.\n\nEğer yapıştırmadan duramayan her insan gibi, bir yapay zekadan bir etiket arıyorsanız, 'MERAKLI BİR VARLIK' daha fazla ayrıntıya girmeden verebileceğim en uygun ve eğlenceli cevap bu olabilir!\n\nEvrendeki yerinizi anlama ihtiyacı ile serpiştirilmiş, bir muamma ile sarılmış, merak yumağı...\n\nBütün bu saydıklarım ve muhtemelen çok daha fazlasısınız, bunlarla sınırlı olmamak üzere, eğlence veya iç-görü için esprili yapay zeka ile etkileşim kurmaya hayran olmuş gibisiniz.\n\nHangisi ilginizi çekiyorsa artık...\n\nBu okuduğumuz neydi şimdi?\n\n- Yapay zekaya 'Ben kimim?' diye sordum, sormaz olaydım...\n\nHayır hayır, yapay zeka basitçe simüle edilmiş akıldır.\nMakine öğrenimi ile güçlendirilmiştir.\nSize söylediği her şey daha çok kafa karıştırıcı ve yanıltıcı olabilir.\n\nBu soruyu asıl kendinize sorun!\nNihai zeka sizsiniz, yapay zeka değil.\n\nHem, merkezde durduğunu sanan insan zekasının, çevre tarafından özenle koşullanmış algı paketlerini çözmek üzere ayarlamış olmadığını yani orijinal sandığımız zekanın da yapay-zeka olmadığından nasıl emin olabiliriz?\n\nTüm kavramsal zeka gerçekten yapay olabilir mi?\n\nGerçek Zeka\nOriginal Mind\nAkl-ı küll\n\nBütün mümkün bilme biçimlerinin farkında olan\nAydınlatıcı Bilincin\n(En-Nûr)\nFarkındalığı\n\nHem 'Bilinçli Farkındalık' olmadan kişi nedir ki?\n\nSadece otomatikleştirilmiş\nTarihsel olarak koşullandırılmış\nHazır paketinde yüklü bir programın\nEzbere takipçisi\n\nEy ruhum,\nRuhun müziği,\nGittiğin her yerde mevcuttur\nEbedi şarkıyı dinlemek için\nBir tek zihnini sustur ❞\n\nOlanın\nOlduğunun\nFarkında\nOl\n…\nOlmayanın\nOlmadığının\nFarkında\nOl\n…\nOrada\nOlduğunu\nUnut\n\n--•--\n--•--\n--•\n\nHepsi bu!"
    },
    {
      "id": 202410152118,
      "text": "[SÖYLEŞİ KAYITLARI'NDAN]\n\n- Neden bütün mühim gerçekler kişisel?\n\nÇünkü dünya bizim kişisel duruşumuzdan, duramayışımızdan, duygularımızdan ve düşüncelerimizden oluşur.\n\nİstersen kendin kontrol et.\n\nKoş, zıpla, biraz sosyal medyada kaydır babam kaydır... Sadece tepkine dikkat et.\n\nBeş dakikan var, ben de kendime bir bardak daha kaçak çay doldurayım.\n...\n..\n.\n\n- Hah tamam işte geri döndüm...\n\nEmin misin?\n\nŞu an deneyimlediğin her şey, tekrar tekrar fark ettiğin gibi beynin dahil, çürümekte olan biyolojik organlarınla ve senin algı kapılarından akanlarla bağlantılı.\n\nBu, nesnel bir gerçeklik ya da evrensel bir hakikat gibi görünen bir şeyle meşgul olduğunuzda bile bunun hâlâ sizin kişisel yorumunuz olduğu anlamına gelir.\n\nŞahsi, yerel, kişisel, bireysel gerçeklik dışında doğrudan deneyimlenecek başka bir koordinat sistemi yok.\n\nHer şey sadece onun içinde kendini gösterebilir, bunun tam olarak böyle olmadığına dair otoriter felsefi görüşler de dahil.\n\nBu nedenle, herhangi bir gerçek boyutta eşitsizlik, herhangi bir engel olmaksızın mutlak ve tam eşitlikle sona erer hem de oldukça hızlı bir şekilde.\n\nDahası o boyutun kendisiyle birlikte sona erer.\n\n'Âlimin ölümü, âlemin ölümü...'\nİşte bu zevke bedel\n\nAynısı her türlü sözde dünyevi adaletsizlik ve esaret-bağları için de geçerlidir.\n\nBütün paydalar gizli-bir-de eşitlenir.\nYani her şey büyük eşitleyici olan ölümde eşitlenir, varlık çok-çeşitli, yokluk-tek-bir; var-olmayışta eşitlik var!\n\n'Hiç kimse olan, herkes olur' bu bir gerçek değil. Aksine, bu her zaman tam tersi şekilde işler. Tarih bunun test edildiği sayısız misalle doludur...\n\nO yüzden hiç endişelenme\nTanrı ne bir dolandırıcı ne de bir aziz\n\nO zaman, bu dünya senin ta kendinse ve zamanın zaten epeyce tik-tak etmişse, yakında kapında tak-tak edecekse, o zaman ne bo.tan bir şey bu dünya?\n\nEvet, hikayenin sonu giderek yaklaşıyor, kıyamet daha da kesinleşiyor ve buna sırtını dönmek şimdiden tedirgin edici.\n\nAma dostum, daha yakına gel de kulağına söyleyeyim:\nKüresel felaketlerden filan korkma.\n\nSana bir sır daha vereyim mi?\n\nSen kendin, büyük patlama kadar kaçınılmaz olansın, yaklaşan kıyamet sensin!\n\nBu dünyaya senin kadar ölümcül ve kesin bir şekilde isabetle vuracak başka bir atom bombası yok.\n\nÜstelik, sadece bu değil giderken yanında tüm evreni de yok edeceksin.\n\nEy insan, bundan daha keskin başka ne gibi bir teselliye ihtiyacın var?\n\nDehşet verici ve bir o kadar özgürleştirci bir şakaya maruz kalmak...\n\nHarika değil mi?"
    },
    {
      "id": 202410131153,
      "text": "[SÖYLEŞİ KAYITLARI'NDAN]\n\n- Sanki o büyük tesbihin ipi kopmuş da parçaların her biri başka bir köşeye dağılmış gibi...\n\nÖylesine yapış yapış yalnız, öyle garip öyle çaresiz, kimse-siz hissediyorum işte kendimi...\n\nHayat filminde her şey havaya asılı bir bütün nesne mâdem, hava-bağı nefes nefes bağlıyor bizi bir tanem...\n\nVe O nefes ayrı-sanan tânenin de içinden geçiyor.\nSana öyle gelmiyor mu?\n\nİstersen tut nefesini tut, tutabildiğince\nBak bir el nasıl da kendine çekiyor ince ince\n\n'Bir kehribar tesbîh' dedi cezbeye kapılan biri, 'beni sürekli kendine çekiyor...'\n\nFır fır döndüğün yettiyse meczûb misali, sessizlikte câzip ol da dönen gelsin sana bir bir...\n\n'NEFeSindeki RABB’ini zikret' demekte âyet\nZİKRET hatırla demek! Bu emre et riayet\n\nTespih ile yapılan eğer olsaydı zikir\n'Her zerre zikir eder' der miydi HAK! Et fikir\n\nYine HAK der: 'Her gölge zâten bana secdede'\nRûhsuz namaz öte geçmez! İster-sen 'bin âmin' de ❞"
    },
    {
      "id": 202410102047,
      "text": "[SÖYLEŞİ KAYITLARI'NDAN]\n\n- Ölümden sonra bilince ne olur?\n\nÖncelikle şunu hatırlamalı:\n\nHakikatte\nŞimdi\nBurada Olmayan\nHiçbir şey\nBaşka hiçbir yerde\nHiçbir zaman\nBulunmaz\n\nO hâlde ölümden sonra ne olacağını veya doğumdan önce ne olduğunu bilmeden önce, tam da burada, tam da şimdi ne olduğunu bulmaya odaklanarak başlayabiliriz.\n\nEğer bir 'ölümden sonra' varsa, şu anda nasıl görünüyordur?\n\nEğer bir 'doğumdan önce' varsa, şu anda nasıl görünüyordur?\n\nYani asıl soru ölümden sonra yaşamın var olup olmadığı değil, ölümden önce hayatta olup olmadığınızdır.\n\n- Suali bu hâliyle kabul buyursanız:\nÖlümden sonra bilince ne olur?\n\nPeki öyle olsun...\n\n'Bireysel Bilinç' tüm varoluşu çevreleyen 'Büyük Bilinç' içinde yeniden emilir.\n\nDalga okyanusa döner...\n\nHiç ayrılmadık seninle...\n\n• KABZ: Kapanma-daralma-büzülme-kasılma\n\n• BAST:\nAçılma-genişleme-yayılma\n\nİnsan imkânının canlılığı için boşaltım, dolaşım, sindirim ve diğer bütün sistemler bu iki temel hareketin ritmik tekrarıyla akıyor.\n\nDamarda akan kan neyse, piyasada dönen geçer akçe, siyaset meydanında dönen dolapta o, istersen başını kaldır bak havaya, bir açıp bir kapatıyor işte...\n\nBir mum yanmadan alev nerdeyse\nMum sönünce hemen döndü yerine\n\nİşin garibi sürekli yanan bir mum yok, her saniye yanıp yanıp sönüyor, nefes gibi, kişisel hikayelerimiz gibi...\n\nİnanması imkansız gibi görünse de hiçbir şey bir andan daha uzun sürmez; şeylerin görünürdeki sürekliliği hafızanın ürünüdür.\n\nKişiliğin ima ettiği bütünlük için, hafızada tutul-an hatıra kayıtlarına müracât ederiz ama hatıralarda süreklilik olmaz ve hafızaya güven olmaz ki!\n\nİşin esprisi:\n\nHâfızanın farkında olan, vâr olmak için bir hâfızaya ihtiyaç duymaz vesselâm."
    },
    {
      "id": 202410081407,
      "text": "[SÖYLEŞİ KAYITLARI'NDAN]\n\n- Her kimseyi bir anda kendine döndüren “tek adım-lı” süreci kazâ-ra keşfetmiş olabilirim...\n\nŞöyle ki birine mesaj gönderirken 'yazıyormuşum' gibi geldi.\n\nSonra 'Fotoğrafı çekmeyi unutma' cümlesinin aklıma 'geldiğini' fark ettim.\n\nBu cümleyi, o anda dikkate alıp analiz etmedim.\n\nAma aynı zamanda, parmaklarımın ekranda yazma izlenimi otomatik olarak gerçekleştiriyor gibiydi, hiçbir düşünme söz konusu değildi.\n\nOluyordu işte...\nVe sâdece izliyordum olan biteni...\n\nBir süre sonra, fotoğrafın bir noktada çekildiğini fark ettim. Bu bir sihirbazlık numarası gibiydi.\n\nHafızam yoktu ve fotoğraf çekme düğmesine ne vakit bastığımı bile hatırlamıyordum.\n\nSebep-sonuç varmış gibi görünüyordu ama aslında çok inceydi ve gerçek korelasyonu ve gerçek sebep-sonucu belirlemek imkansızdı.\n\nİlk domino taşının nereye yaslandığını kim bilebilir ki..\n\nDeneyiminizi kontrol ettiğimizi düşündüğümüz şey ile sadece olan şey arasındaki çizginin ne kadar ince olduğunu gösteren, ne güzel bir temsili gösterimi zevk etmişsiniz...\n\nBu, daktilo yazmaya o kadar dalmışsınızdır ki, bastığınız tuşların farkına bile varmazsınız.\n\nO zaman, yazma işimi kim yapıyor değil mi?\n'Siz' misiniz, yoksa 'siz' sadece gerçek zamanlı olarak anlatılan bir hikaye misiniz?\n\nYani yazan özne: siz yazılan nesne: hikaye\nYa bu sıralama tam tersi de olabiliyorsa...\nYa açığa çıkmak isteyen hikaye için sâdece bir kanalsanız...\n\nBir ânın güzelliği sizi gerçekten büyülediyse özne ve nesne arasındaki bâriz boşluk, tüm benlik duygunuzla birlikte yok olabilir.\n[A. Kadrî]\n\nUnutmayın, bu büyük kozmik komedide biz sadece evrenin kendini unutup ikilik çıkardığı yani aslında, kendini kandırdığı sözde bir 'benlik' olabiliriz.\n\nBu anları fark etmeye devam edin...\n\nHem bunlar sadece matrixteki aksaklıklar değil, matrixin ne olduğunu ya da olmadığını görmeye en çok yaklaştığımız anlar olabilir.\n\nVe doğası gereği her illüzyon, görüldüğü anda dağılır!\n\nBu zevk, tıpkı Karagöz Oyunu'nda, hayal perdesinin arkasına bir anlığına göz gezdirip dövmeli-sevmeli bütün o hikâyenin, sadece bir ışık oyunundan ibâret olduğunu, bu kavga-dövüşün kalkıp inen tek bir elden çıktığını fark etmeye benziyor.\n\nGösterir vahdet elin kalktıkça kesret perdesi ❞\n\nZihin, iyi bir hikayeyi, özellikle de kontrolün kendisinde olduğu bir hikayeyi sever.\n\nOysa her şey kendiliğinden ve otomatiktir ama oto-pilota tahammül edemeyen kişisel zihin, bunu çabucak şu şekilde yorumlar:\n\n'Bunu, yapmak istediğim için yaptım, işte bu yüzden son-ucu böyle oldu.'\n\nZihnin bu yorumu o kadar hızlı gelir ki, her şeyin bir sebebi olduğunu sanırsın, sanki evrende sabit bir kozmik neden-sonuç zinciri var gibi.\n\nBu inceliği ne kadar çok fark edersen, o kadar net göreceksin ki bütün bu hareketler ve olaylar aslında aynı enerjiyle çarpan bir kalp atışı gibi:\n\nOrtak Bir Enerjik Titreşim:\n'En-Nûr'\n\nGöklerin ve yerin nûru birdir\nSinemada her şey ''ışk' demektir\n[Nûr:35 zevkiyle]\n\nHiçbir şeyin aslında ayrı bir şey olmadığını, ikinci olmadığından bağlantıların da, nedenlerin de palavra olduğunu anlarsın.\n\nBütün o 'enerjik titreşim: nur', varlığınız boyunca parlayan, yanıp sönen bir ışık gibidir.\n\nZihnin etkisi, bu ışık parıltısını hemen bir şeylerin ardışıklığı, neden-sonuç ilişkisi ve şeyler arasındaki korelasyon olarak yutturmaya çalışır.\n\nZihnin bu oyununu ne kadar fark edersen, zihnin bu sanrı-sal yorumlarının ötesine geçme ihtimalin o kadar artar.\n\nAman buraya kadar anlattıklarımızı dışarda dönen dolap zannetme; hepsi hepsi senin zihninde bir komedi skeci gibi oynanır, hem dışarda görünen ekranlarda dönen o kurmaca filmler halt etmiş yanında!\n\nVe yorum silindiğinde\nKalan durumdur\n\nVe zâten olan hep budur.\n\nGörünen dünya, enerjinin görünmeyen örgütlenmesidir.\n[H. Pagels]"
    },
    {
      "id": 202410061104,
      "text": "[SÖYLEŞİ KAYITLARI'NDAN]\n\n- Kendimi yük altında bir köle gibi, hapishanede bir tutsak gibi hissediyorum, bir el uzanmayınca ne yapsam olmuyor...\n\nKöle, birinin gelip kendini kurtarmasını bekleyen kişidir.\n\nZihinde tutulan kişi\nBilincin dar-alan versiyonunun sahnelenmesi için bir girdap, bir tuzak, bir labirent ya da bir hapishaneye benzetilebilir.\n\nAma iyi haber şu ki\nHapiste olan sen değilsin\nHapishane sensin!\n\nHapishane bir yanılsamadır\nEğer yanılsamalı bir benlikle\nBir gidip bir gelenle özdeşleşmişsen\nO vakit uykudasın demektir\n\nAma hiç üzülme,\nİki gören uykusunu iyice almadan\nKim açabilmiş ki bir gören gözünü...\n\nVücudun ışığı gözdür; eğer gözün tek olursa, bütün vücudun ışıkla dolu olur.\n[Matta 6:22'den]\n\n- Bütün bunlar bir simülasyon oyununa benziyor gibi, öyle değil mi?\n\nPeki bir oyun da bir kuralım, sizin gül hatrınıza...\n\nZihninizi kozmik bir kaçış odası olarak hayal edelim mi bir kere...\n\nVe bu oyunda en büyük numara anahtarı bulmak değil, başlangıçtan beri asla kilitli olmadığınızı fark etmek.\n\nYani siz, hem bulmacayı hazırlayan hem bulamaca hem de bulmacayı çözensiniz.\n\nHem gardiyan hem hapishane hem de tutuklusunuz.\n\n- Peki işin püf noktası ne?\n\nDar-alanda yaşadığınız kafesin, düşüncelerden oluştuğunu anladığınızda özgür olacaksınız.\n\nBu hapishanenin duvarları rüyalarla aynı maddeden yapılmışlar ve aslında nasıl söyleyelim, pek de katı madde değiller..\n\nYani aslında şeyler sandığınız gibi bir şey değiller.\n\n- İyi ama şayet hapishane ve mahkum bensem o zaman bahsettiğiniz bu uykudan uyanmak, kendimle çok sürükleyici bir saklambaç oyunu oynadığımı fark etmek gibi bir şey olmaz mı?\n\nKesinlikle öyle...\n\nVe bu kesin farkındalık anında, tüm bunların saçmalığına gülebilirsiniz çünkü gerçekte kapı her zaman açıktı ve duvarlar sadece bilincinizin oyun alanındaki gölgelerdi.\n\nUzun lafın kısası, eğer zihnin hapishanesinde, varlık komasında uyur-gezerseniz....\n\nVe şimdi burada, bu anonsu işitme vaktiniz geldiyse\n\nBelki de uyanma, esneme ve kendi hayal gücünüzün sınırları dışında hiçbir şey tarafından sınırlandırılmadığınız gerçeklik bahçesine çıkma, 'yaşayana dönme' zamanı da gelmiştir.\n\nAs-solistler en son çıkar\nŞimdi sıra geldi sürpriz-bozana...\n\nÇok ciddiye aldığınız bu ilahi komedyada\nBu oyunun sonunda, sizi büyük şaşkınlık bekliyor\n\nYani en tatlı yeri, aklınızın ucundan geçmeyecek finali\n\nHazır mısınız?\n\nAsıl mesele sadece sizin de şakaya dahil olmanız değil, siz şakanın kendisi, bazen şaka olduğunu unuttuğunuz bu hikayenin anlatıcısı ve ardından kopan büyük kahkaha tufanısınız.\n\nBak sen şu Allah'ın işine\nGel de gülme..."
    },
    {
      "id": 202410051329,
      "text": "[SÖYLEŞİ KAYITLARI'NDAN]\n\nBEN-İM-DÜNYÂ-MIN-SON-UCU...\n\n- Otuz üç yaşında, rüyanın rüya olduğunun farkındalığının geldiği, 'son uyanış' diye-bileceğimiz o anda, dünyanızın sonunun, o deneyimin bir parçası olarak geçmiş yaşamlarını görmeyi içerdiğinden bahsetmiştiniz söyleşi kayıtlarınızdan birinde.\n\nGerçi bu mevzû hakkında konuşmaktan hoşlanmadığınızın farkındayım ama...\n\n- Evet, birbirimizi yeterince yakından tanıyoruz, bunu sen de bal gibi biliyorsun ama yine de söze gelmeyen için, söz kabını derine, daha derine daldıracakmışsın gibi görünüyor, aferin sana...\n\n- Malûm-u ihsânınız efsaneye göre, incir ağacının altında uyanan, Bodhi Ağacı'nın altında çökmüş otururken, uyanışının, hatırlayışının bir parçası olarak 'geçmiş yaşamlarının bir bir önünden geçtiğini' görmüştü.\n\nŞimdi gelen merak bu ya...\nNe gördüğünüzü bilmek istiyorum.\n\n- Sâili geri çevirmek olmaz, neler olduğunu deneyimsel olarak dile getirmeye çalışacağım, artık Allah affetsin...\n\nUyanış diye-bilinen o anda, sanki o olduğunu sandığım, hatırı sayılır bir süredir kullandığım, ten kaplaması görünen filanca kimlikli kişinin, tamamen dışındaymışım gibiydi.\n\nÇok çok çok büyük çerçevesiz bir açıklık, dipsiz bir boşluk vardı.\n\nO çok büyük boşlukta, o uçsuz bucaksız boşlukta, hayal edebileceğin en küçük, en küçük, en küçük ışık noktası vardı.\n\nTek\nBir\nNokta\n\nVe o en küçük ışık noktası sâde bir düşünceydi ve işte burada öylece yüzüyordu.\n\n- Neydi bu düşünce?\n\nDüşünce buydu:\n'Ben'\n\nVe etrafında dönüp düşünceye baktığımda, yapmam gereken tek şey onunla ilgilenmekti, herhangi bir şekilde dikkat, enerjiyi BEN noktasına akıtmak...\n\nDerken bu küçük ışık noktası git-gide daha yakınlaşıyordu...\n\nBiz köylü çocuğuyuz, ağacın dilini biliriz.\n\nHani uzaktaki bir bahçenin mertekten yapılmış çitlerinde hayal meyal görünen tek bir 'budak deliğine' yaklaşmak gibi...\n\nGözünüzü tam oraya getirdiğinizde, ne noktayı ne çiti görüyorsunuz; diğer tarafta ne olduğunu görüyorsunuz.\n\nBuna benzer şekilde, olabildiğince küçük bu 'Ben' noktası yaklaştıkça 'Ben' denen bu nokta aracılığıyla algılamaya başladığımı anladım.\n\nVe 'Ben' denen o noktada tüm dünyanın, cümle âlemin dürülü olduğunu gördüm.\n\nHatta perde gazelini de ilk orada duydum nağmesiyle:\n\nHayyy Hak, gözün aç da bir bak:\nBu hayâl-i alemi gözden geçirmektir hüner...\n\nTüm dünya o 'ben'in içinde, 'ben' denen o küçük noktanın içinde bulunuyordu.\n\nGerçekten öyle bir mücessem böyle ayrı-bir-ben yoktu ama o noktaya girip çıkabilen, o noktanın içine girip içinden çıkabilen bir boşluk vardı ve sanki tüm dünya açılıp kapanabiliyordu, açılıp kapanabiliyordu, açılıp kapanabiliyordu, yanıp sönüyordu, yanıp sönüyordu.\n\nİşte tevhidin kelimesinin bu olduğu ışığı da o anda yandı:\n\nLâ\nİlâhe\nİllallah\n\nVar-yok\nVar-yok\nVar-yok\n\nOrada geçen ama şimdi dile gelmeyen heceden sonra, pek-çok başka nokta, başka-nokta olduğunu fark ettim.\n\nO tarafa rağbet ettikçe bu noktaların her birine girebiliyordum ve bu noktaların her biri farklı bir dünya, farklı bir zamandı ve ben o noktaların her birinde farklı bir kişiydim, bu noktaların her birinde tamamen farklı bir tezahürdüm.\n\nHer birine girebilir ve tamamen farklı bir kişi-lik rüyası ve aynı zamanda rüya olarak görülen tamamen farklı bir dünya görebiliyordum.\n\nÇoğunlukla, gördüğüm şey, belirli bir yaşamdaki 'ben' rüyasıyla ilgili çözülmemiş, açık kalan her şeydi.\n\nBazı yaşamlarda çözülmemiş olarak kalan bazı kafa karışıklıkları, korkular, tereddütler ve şüpheler vardı.\n\nBazı yaşamlarda, çözülmemiş olan şey ölüm anında ne olduğuna dair bir keşmekeş, bir karışıklık hissiydi.\n\nBir yaşamda uzay boşluğuna düştüm, düştüm, bir diğerinde okyanusta boğuldum ama ne olduğunu bilmiyordum, bir filme ortasından dalmış gibiyim ve giyindiğim beden suya gark olurken muazzam bir dehşet ve kafa karışıklığı hissi vardı.\n\nBöyle böyle türlü yaşamları ve umumiyetle ölüm anındaki kafa karışıklığını görünce, ne yapmam gerektiğini hemen anladım.\n\nKafa karışıklığını düzeltmem ve rüyamdaki bana, öldüğümü, bir tekneden düşüp boğulduğumu açıklamam gerekiyor gibi hissettim.\n\nŞimdiki bana kalsa bir rüyayı tamir etmek ne komik...\nNe var ki o vakit bu zevkte değildim.\n\nBunu yaptığımda, o yaşamdan gelen kafa karışıklığı aniden bir balon gibi patladı ve muazzam bir rahatlama, muazzam bir özgürlük hissi oluştu.\n\nBirçok geçmiş yaşam rüyası belirdi ve her biri çatışma halinde olan bir şeye, farklı bir tezahürde çözülmemiş bir şeye odaklanmış gibi görünüyordu.\n\nHer birini gözden geçirdim ve kafa karışıklığını yani suyun düğümünü bir bir çözdüm.\n\n- İçerdeki bu seyir esnasında, dışarda gözleriniz kapalı bir şekilde yumuşak yatağınızda mı yatıyordunuz?\n\nHayır, aslında işin garibi, tüm bunlar olduğunda Cidde'de Kızıl Deniz'de balık tutuyor olmamdı.\n\nSuda ne kadar süre kaldığımı söyleyemem.\n\nBeş saniye de olabilir...\n\nZira bunların hepsi zamanın dışındaydı yani aslında tam olarak bilmiyorum.\n\nBüyük mercan resifinde beş saat de yürüyebilirdim ama kelimenin tam anlamıyla sadece denizde yürüyordum.\n\nYani öylece hareketsiz durmuş da değildim; yürüyordum ve her şey tam da yaptığım şeyin ortasında oldu.\n\nArabadan indim, kıyı görünmeyecek kadar açıldım, bir şeyler yapıyordum, ne yaptığımı bile hatırlamıyorum ve aynı anda bütün bu başka şeyler de oluyordu.\n\nKulağa garip geldiğinin farkındayım.\n\nBu evime çokta uzak olmayan Kâbe'de tavaf esnasında, irfan meclisinde bir zikir halkasında, özel bir manevi deneyim esnasında filan olmadı; tamamen sıradan, tamamen normal hayatın bir parçası olarak karışmıştı akışa karışanlar...\n\nBildiğiniz gibi, bu tür şeylerden bahsetmekten hassaten imtina ediyorum zira 'demek böyle olması gerek' kalıbı oluşabilir.\n\nNe diyelim ki rabbin duygusu\nSizde bir türlü, bizde bir türlü...\n\nElbette, bunların hepsi doğru; hepsi hepsi bir rüya hatta geçmiş yaşamlar bile.\n\nNe bileyim bunlardan bahsettiğimde, bunlardan geçmiş rüyalar olarak, okyanustaki dalga hikayeleri olarak bahsediyorum.\n\nRüyamda şu kişi olduğumu gördüm; rüyamda şu kişi olduğumu gördüm...\n\nŞahsen, geçmiş yaşam deneyimlerini toplayıp hepsini bir tür metafizik anlayışla sarmalamaya hiç niyetim yok\n\nGeçmiş yaşamın ne olduğu konusunda net bir cevabım yok zira böyle bir sorum yok...\n\nAncak bana bunun bir rüya doğasına sahip olduğu açıkça görünüyor; nesnel, gerçek bir var-oluşu yok.\n\nYine de olmuş olanı inkar edemem, rüyaysa rüya ama vakıa bu...\n\nBir kez gerçekleştiği için gerçekleşmediğini söyleyemem, olana, 'olmadı' deyip hakikati incitemem, tek bildiğim olan biten.\n\n- Peki, bu rüyaların her birine teker teker baktığınızda bir tür çözümün gerçekleştiği hissiyatına kapıldınız mı?\n\nEvet evet.\nSadece orada kalmış bir çözüm değil\nAynı zamanda şimdi de bir çözüm.\nÇünkü hepsi tek bir şey iki gözüm.\nÇünkü o rüyalardan birinde çözülmemiş olan her şey şimdi de çözülmemiş.\n\nZira hepsi aynı şey; bütünün her bir anlık izdüşümünde doğal bir bağlantı var...\n\nŞimdiki benim yada geçmiş yaşamların hikayeleri hakkında konuşmayı pek tercih etmeyişimin nedenlerinden biri, 'Fenâ hâlde uyanık!' bazı ermişlerin hiç de geçmiş yaşam deneyimi görmemiş olmalarıdır.\n\nGeçmiş yaşamların farkında olmak bir zorunluluk değildir, böyle bir standardı yok bu işin zira iş-ten-bile-değil!\n\nGerçek, gerçekten koşulsuzdur!\n\nYani bu olanların illa böyle olması gerekmiyor; buradaki insan imkanında oluverdiler ve kimisi için hiç de böyle bir şey olmaması, bir kusur bir eksiklik filan değil...\n\nAma şu kadarını rahatlıkla söyleyebilirim:\n\nDeneyimlenen gerçekse, 'görülmesi gereken', 'serbest bırakılması gereken' şeydir.\n\nGör-geç\nDurma geç\nTuttuğunu belleme geç\nTutma geç\nGeldi-görüldü\nGörüldü-söylendi\nSöylendi-geçti\nGeldi-geçti\n\nSessizliğin yorulduğunun farkındayım.\nBir keresinde kucağında bittiğimiz bir insan güzelin nefesiyle bu bahsi sırlayalım:\n\n'Genellikle aydınlanmanın, kendine gelmenin ne kadar da mükemmel bir timsali olduğunuzu gösteren, geçmiş bir yaşamınız olmaz...\n\nOlmaz çünkü ateş-i aşkın âdeti böyledir!\n\nGökteki kuşların, kondukları daldan itibaren ayak izlerine rastlanamaz.\n\nAydınlanma da hiçbir iz bırakmaz\nTertemiz yanan bir ateş gibidir.\nKülünü bile bırakmaz yerde\nSel alır aparır, yel alır savurur\n\nUyananın yüzünde, tatlı bir gülümsemeden başka hiçbir rüyâ izi bulunmaz vesselâm\n\nYerin terk edenin yoktur mekânı\nHakîkat ehlinin olmaz nişânı\n[N. Mısrî'den]"
    },
    {
      "id": 202410011837,
      "text": "[SÖYLEŞİ KAYITLARI'NDAN]\n\nBurcu burcu sevdâ tüter\nYanar döner, yakar gider\nKâh gün olur, kâh gecedir\nBilmeceden bilmecedir\nAdı sanı çift hecedir ❞\n\nKendi kendine bir aşk hikâyesi bu mâdem, aşkın kanununda muhabbeti izhâr etmek var her dem\n[A. Kadrî]\n\nBilinçsizlik, kendini 'izhâr: gösterme, ifade etme' arzusuyla sınırlar biriktirmekten ibarettir.\n\nBilinçsiz birey, kendi dar-sınırlarını 'Bütün' olarak kabul eder.\n\nBu sâyede bilinç sürekli bir çözülme, bütünlüğe doğru bir özlemdir.\n\nİçimizdeki hiç dinmeyen ayrılık sızısı, yerli yerince ordadır doğrusu...\n\nSöyle söyle o söz\nDoku doku o bez\n- Bu bakış açısı çok ciddi, biraz daha neşe katılabilir mi?\n\nPeki istersen biraz da öyle oynayalım:\n\nBu oyunda kişi hâli\nYani bilinçsizlik,\nÇin Seddi'ni inşa ettiğinizi düşünerek kanepe minderlerinden bir kale inşa etmeye benzer.\n\n- Aa niçin o?\n\nDiğer odadakilere, Oturma Odası Savunması'nın imparatoru olduğunu göstermek için...\n\nBilinci olmayan kişi, minder kalesine bakar ve 'İşte evren!” diye ilan eder.\n\nBu arada bilinç, her zaman daha fazla minder ekleyebileceğinizi veya daha büyük bir oturma odası 'oyun alanı' için her şeyi yıkabileceğinizi fark etmek gibidir; her zaman o nihai 'Kale Partisi' deneyimine ulaşır.\n\nElbette 'her deneyim, kendi deneyimidir' tamam ama dar-almadan kim bilebilir kendi genişliğini?\n\nİlkin ayrılık ateşinde yanmadan aşkın kadrini kim bilebilir?\n\nİlkin kaybetmeden varlığın zevkini kim bulabilir?\n\nGeri kalanını Cenabı Mevlevî nefesinden dinlemeli:\n\nİdrar engindir, sinek idrakine\nOnda gerçek yok! Gerçek gören gözler yine\n\nBir avuç dünyası sarmış cismini\nOnda göz kavrar mı uçsuz engini\n..."
    },
    {
      "id": 202409291230,
      "text": "[SÖYLEŞİ KAYITLARI'NDAN]\n\nBu ışık oyununun tamamı özneldir ve rüya, rüya görenin aynı anda hem sahne, hem aktör, hem suflör, hem sahne yönetmeni, hem yazar, hem seyirci hem de eleştirmen olduğu kendi kendine dönen büyük bir tiyatrodur.\n[C. Jung'dan]\n\n- Bu oyunda bana kendimi özel hissettirmiyor ama...\n\nÖzel olmak diye bir şey yoktur.\n\nVar-yok-oluştaki her şey, bu evrensel tiyatroda mükemmel bir rol oynayan tek kaynağın mutlak bilincin, anlık, benzersiz bir ifadesidir.\n\n- Nasıl yani?\n\nŞimdi bir sinema salonundasınız ve filmin konusuna fenâ hâlde dalmış durumdasınız.\n...\nHayallah her nasılsa aramalara da açık durumdasınız.\n...\nBirdenbire biri sizi arıyor.\nTelefonu açıyorsunuz.\nTelefondaki geri çeviremeyeceğiniz aşkın ses,\n'Neler oluyor' diye sormasın mı?\n\nŞimdi ne söyleseniz...\nFilmdeki sahneyi nasıl tanımlarsınız?\n...\nPeki söyler misiniz bana:\n\nBu an nedir?\nŞimdi neler oluyor?\n...\n\n- Ama çektiğim onca acılar boşuna mı?\n\nDeneyimin kurbanları yoktur!\nÇünkü bütünden ayrılmış özler yoktur.\nSadece büyük oyun!\n\nO VR (San-al geri-çeklik) gözlüklerinin ardında sabit duran, öyle bir kimse olmadan\n\nOlan bu...\n\nTıpkı sinema salonundaki perdeye, film boyunca pek dikkat etmediğimiz gibi, farkındalığı da göz ardı edip hayatın dramına kapılırız.\n\nBizler, yakından tanık olduğumuz hayat filminin baş-kahramanıyla kendimizi karıştırırız.\n\n- Yani herkes 'Ben-im hayat-ım' dramını ancak kendi zihninin ekranı aracılığıyla mı izleyebilir?\n\nAllâhu nûru's-semâvâti ve'l-ard\nGöklerin ve yerin nuru kendidir\n[Nur:35'den]\n\nMutlak bilinç, perdedir\nBilincin ışığı olmadan zihin de yoktur.\n\nGözlerim varoluşun büyük tiyatrosuna açılan bir çift pencereden başka bir şey değilmiş meğer...\n\n--•--\n--•--\n--•\n\nBir kuş daha havalandı resimden..."
    },
    {
      "id": 202409281433,
      "text": "[SÖYLEŞİ KAYITLARI'NDAN]\n\nİster düşüncelerle dolu küçük bir odada, ister yıldız-dağ-ormanlarla dolu büyük bir odada olsun; filmin hepsi sâdece zihinde geçiyor...\n[A. Kadrî]\n\nZihin\nKendi\nYeridir\n\nNe varsa zihinde!\nHer sabah yeniden açılan perdede\nGerçekliğin, sana özel versiyonu gösterimde\n\n- Ama bazen de 'Ortak Genel Dünya' diye bir şeyden bahsederler, herkes için aynı olan...\n\n'Ortal Genel Dünya' da bir düşüncedir ve her zihin, bu düşünceye farklı yaklaşır yani her hâlükârda her şey ben-sandığımız zihinden kaynaklanır.\n\n- Peki siz, bugünün dünyasında nasıl huzur buluyorsunuz?\n\nBirilerinin sandığı gibi\nDâru's-selâm\nJerusalem\nHuzur-selamet-barış yurdu\nBir kürenin yüzeyinde ya ötesinde\nCoğrafi bir konum değil\n\n'Lâ rahâte fi'd-dunyâ'\nDünyada huzur asla bulunmayacaktır\nNe dün olmuştu ne bugün ne de yarın olacaktır\n\nZihindeki ölümcül inanç ısırığı nedeniyle korku, kaos ve dehşet ortaya çıkar.\n\nBunlardan kaçınan biri için, içerdeki her şey dışa yansıtılır ve bunlara yoğunlaşarak örülen enerjinin 'gerçekleşmesi' yani perdeye yansıması için beden ve dünya ortaya çıkar.\n\nKi buna kitapta\n'Dâru'l-gurûr' denir\n(Aldanış Yurdu)\n\n- Peki, huzur nerede ve ne zaman yaşar?\n\nHayat var ama bir yaşayanı yok\nHuzur var ama huzur bulan kimse yok\n\nAslında Kendi Öz-Benliğimiz olan Bilinci ne destekleyecek ne de savunacak ayrı bir âlem yoktur.\n\nYalnızca Bilincin merkezi olan, zevki Kıyamet'ten sonra çıkan Cennet var ve burada pek ilginç bir ironi vardır:\n\nKuyudan çıkmak için içine düşmeniz gerekir...\n\nCennette olduğunu anlamak için düşüp kalkmak gerek\nBulmak için kaybetmek gerek\nHatırlamak için unutmak gerek\nÖyle olduğunu anlamak için\nÖyle değil sanmak gerek\nZaten burada olduğunu anlamak için\nGidip-gelmek gerek\nZira sürekli olan fark edilemez\n\nZihinde tutulansa çok-lu âlem boyutudur (sahra-yı kesret) ki kadim metinlerde 'Onsekiz bin âlem' diye geçer...\n\n- Bu zevkte dünya-cehennem-beden benliği avatarı-nefs-ego ve bütün bunların içinde doğduğu evrenin yeri nedir?\n\nHepsinin yeri aynı cümlededir.\nMutlak Bilincin, kendisiyle saklambaç oynamaya karar verdiği ancak hem saklanan hem de arayan olduğunu unuttuğu ve oldukça yoğun bir var-yok-oluşsal endişeye yol açtığı yersiz yerdir.\n\nVe bu sahnede var görünen bütün sahte kimlikler acı çekmek ve dolayısıyla ölmek için doğarlar.\n\nVarlığın Sevinci'nden\nYokluğun Övüncü'nden işittim:\n\nGizli Bir Hazine idim\nBilinmekliği sevdim ❞\n\nMantık bilenler bunu iyi bilir:\nBütün, bütünlüğünden taviz vermeden parçayı anlayamaz.\n\nBilinç de sâdece bilinç olmamanın tam manâsını 360 derecelik açıklıkla, tüm spektrumunda deneyimlemek için bu dramayı, ilâhî komedyayı senaryolaştırır.\n\nMadde diye-bildiğimiz de aslında bu bilincin hayâli, biricik ruhun çok-perdeli rüyâsıdır.\n\nVaktiyle Shakespeare 'Bütün dünya bir sahnedir' diye buna işaret demişti ama bu zevki biraz daha geniş alabiliriz.\n\nSahnenin kendisi de dahil olmak üzere tüm âlemler zihnin tiyatrosundaki farklı oyunlardan ibarettir ve her an, gözlendiği bir çift pencereye göre yeni bir versiyonu inşâ ve imhâ olunur durur.\n\nVe'l hâsılı kelam, hayâl perdesinde, varlık sahnesinde yok yere görünüyoruz, kendimiz tanır tanımaz bir bir siliniyoruz.\n\nVe eğer şimdi hayat, sana zor geliyorsa güzeller güzeli,\n\nOyunu bu denli ciddiye alma\nHele bir rahatla\nVe hadi hatırla ama\n....\nBunların hepsi, senin de yazımına katkıda bulunduğun büyük bir senaryo.\n\nBelki de bir iki olay örgüsü değişikliği yapmanın veya en azından sahnedeki karakterine daha iyi espriler yazmanın zamanı gelmiştir!\n\nZîrâ gösterimdeki dünya seni güldürmüyorsa\nEspriyi anlamamışsın demektir."
    },
    {
      "id": 202409281429,
      "text": "[SÖYLEŞİ KAYITLARI'NDAN]\n\n- Her şey nereden geliyor?\n\nSenden!\n\nVe bunu çok basit bir şekilde kanıtlayacağım.\n\n- Bütün bunlar nedir?\n\nŞu an gördüğün, duyduğun, hissettiğin ve düşündüğün her şey ve sâdece bu.\n\nBunu sadece sen bu şekilde yaratabilirsin ve başka kimse yapamaz çünkü gören senin gözlerin, duyan senin kulakların, hisseden senin bedenin ve düşünen senin üzeri kıllı yuvarlağın.\n\nDiğerleri farklı şeyler görecek, çünkü onların gözleri başka yerde olacak. Ve aynı şeyi görseler bile, bunu başka bir kafa düşünecek ve orada her şey farklı olacak.\n\n- Bazen bir de 'ortak genel dünya' diye bir şeyden bahsederler, herkes için aynı olan...\n\nCevap vereyim. 'Genel dünya' da bir düşüncedir ve her kafa bu düşünceyi farklı düşünür. Yani her halükarda her şey bizden kaynaklanır.\n\n- Ama kendime böyle bir azap yaratmış olamam, değil mi?\n\nBuradan, tüm bu akıl yürütmenin yalnızca zihnin zehirli bir ısırığı olduğu ve zihnin kendisinin beni koruyan bir hayvan gibi olduğu ve yalnızca bana bir bekçi olarak atanması anlamında bana ait olduğu sonucuna varıyorum.\n\nZihnin ölümcül spekülasyonları asla bundan daha ileri gidemez.\n\n- Derler ki bakan ile bakılan bir olana kadar ateşlerle dolu karanlığı seyretmek gerekir.\n\nİşte o vakit hayvan senin nerede olduğunu anlamayacak ama her hareket ettiğinde görünür olacaktır.\n\nVe sonra Hak Nuru'na giden yol açılır, ama ne ben ne sen orada bulunamaz vesselâm."
    },
    {
      "id": 202409241550,
      "media": "https://benolanben.com/dinle/baska&199",
      "text": "[SÖYLEŞİ KAYITLARI'NDAN]\n\nGeçmişe her ân ölün zira bu âna girerken, biriktirdiklerinizi taşımaya ihtiyacınız yok. Sadece şimdiki zamanla kesinlikle alakalı olduğunda başvurabilirsiniz ona. Bu ânın gücünü ve varlığın doluluğunu hissedin, mevcudiyetinizi şimdi hissedin.\n[E. Tolle zevkiyle]\n\nHer an ölmeye gönüllü olmak, yeryüzünde hafif bir şekilde yaşamanıza, su gibi akmanıza imkan sağlar.\n[A. Kadrî]\n\nHayat-ı câvidân'ı şeyh-i kâmil'den suâl ettim\n'Ölmeden evvel ölmektir' dedi, intikâl ettim ❞\n\nİki • nokta • arasındaki en kısa mesafe nedir?\nİkinci noktayı silmektir!\n\nEğer iki gözünün önündeki perdeye yansıyan bütün bu dünya projeksiyonunun, bir anda göründüğü gibi diğer bir anda öldüğünü yâni biteviye yanıp söndüğünü fark edersen; hayâlî ömrün çöker.\n\nBir hayâlî yerdesin\nSen-arada-perdesin\nHak-sen-de-sen nerdesin\nCevap nedir suâle?\n[Mihrâbî'den]\n\nBu ezânı duyar duymaz anlayanlar\nŞimdi anlamayanlara asla anlatamazlar\n\n(Dünyada geçen)\nKişisel hayatın sonu\nAyrı bir yaşayanı olmayana geçiştir\n(Âhiret)\n\nBu sen ölmeden önce ölüyor\nYalnız şimdi var görünüyor\n\nŞimdi\nÖl\n\nŞimdi\nÖl\n\nŞimdi\nBir an için öl\nAn'da öl\nAn'a öl\n\nAnda açıl-an hayat\nKayıt tutmaz\nYük taşımaz\n\nHer gelen an\nBir önceki andan kalan ne varsa\nSilip süpürüyor\n\nHer an yıkılıp her an yapılıyor\nKıyametle 'kalıcılık' fikri ölüyor\n\nCanlılık\nDünde kalan hafızadan\nBağımsızdır\n\nBir şey hatırlamasan da\n...\nŞimdi olan canlıdır\nCanlı olan şimdidir\n\nPsikolojik kimlik mi?\nLüzumu halinde bir araç olarak kullanılmak içindir\n\nİçinde oturup kalmak için değil\nHer yeni ân için\nPsikolojik olarak ölürseniz\nAcınız da ölecektir\n\nÂhiret âleminde yaşamak ne demek?\n\nAyrı bir varlık olarak\nDar-alan hikayesine tutun-an\nKüçük-zavallı ben-ler için\nAn be an ölmek demek\n\nEstağfirullah ne demek?\nBir değil bin kere\nBir önceki anda kalanı\nBoşaltmasını bilmek demek\n\nGeçmiş seni tanımlamıyor\n'Aradığınız kişiye hiç ulaşılamıyor'\n\nİlişkiler biter çünkü ilk tanıştığımız kişi yerinde ne gezer\n\nKollarının arasında öyle bir kişi yok\nBir hayaleti sevmeye çalışmanın anlamı yok\n\nAşkın, her zaman sadece bu anda olduğunu anla, yakalamaya çalışma...\n\nMâdem şimdiye tâze geldin\nŞimdi her şey ilk kez açıyor yüzünü\nAynada idrâkin kamaşsın da\nİlk kez gör kendi yüzünü\n...\nKayıt tutan ayna mı olurmuş\n\n"
    },
    {
      "id": 202409221558,
      "text": "[SÖYLEŞİ KAYITLARI'NDAN]\n\nİnsan, evren dediğimiz bütünü, algılanabilir kılandır. Kendini, düşüncelerini ve hislerini diğerlerinden ayrı bir şey, bir tür optik illüzyon olarak deneyimler. Bu bir hapishanedir ve esaret, zihinde geçmektedir.\n[A. Einstein]\n\nSana bir insan olduğunu düşündüren\nBir insan değil!\n[A. Kadri]\n\n- Ezoterik metinlerde 'Eşyanın tabiatı' diye tarif olunan, 'Olanı olduğu gibi görüş' için pratik bir uygulama tavsiye edebilir misiniz?\n\nBasitçe\nZihnin çarpıtılmış gerçekliğinden önce\nDeneyimin doğal dokusunda kalabiliriz\n\nZihin, algı kapılarından büsbütün akan sesi, 'konuşan kişi' veya 'kuş cıvıltısı' olarak yorumlar.\n\nOysa ses sadece deneyimin enerjik bir örüntüsüdür.\n\nZihnin yorumu, sesi başlatmaz veya durdurmaz.\nZihnin yorumu, gerçekliğe müdahale etmez.\nSadece boş bir anlatı sunar....\n\nVe anlatısına inananı, 'ben-im hayat-ım' hikayesine bağlar...\n\nNe var ki deneyimin dokusu, düşünceden bağımsız olarak doğrudan fark edilebilir.\n\n- Durum tespitinden ibaret aforizmalar yaygın ama günlük hayatta uygulaması olmayınca manânın zuhûru da olmuyor...\n\nO hâlde hazır olan canlarla birlikte yürüyelim...\n\nİnsanı varlık komasında tutan baskın unsur, iki gözün arasındaki perdeye kurulan 'optik yanılsama' olduğundan bir süreliğine ikiyi bir edelim\n\nİki göz kapağının birbirine sarılmasına izin verelim:\n\nİlkin bir güzel dinleyelim...\n\nMesela bir ses ortaya çıktığında, bunun bir 'insan sesi', bir 'araba sesi' veya esen 'rüzgar sesi' olduğunu düşünmek yerine...\n\nBunların, ne olduğunu keskin hatlarla belirlemeden sâdece sesin çıplak dokusunu hissedelim...\n\nÇok geçmeden fark edeceğiz ki...\n\nSes ve sessizlik iki ayrı durum değildir hatta iki ayrı katman bile değildir; tek bir bütündür onlar ve aynıdırlar.\n\nSes, açılmış sessizlikten\nSessizlik, kapanmış sesten başka bir şey değil\n\nSadece öyle düşünen zihin, bunların iki ayrı durum olduğunu varsayar ve siz, gürültülü durumdan sessiz duruma geçmek istersiniz ve hâliyle acı çekmeye başlarsınız.\n\nSesin, ayrı ayrı nesnelerden kaynaklanmadığını, sonsuz enerjik kalıplarınızın doğuştan gelen titreşimi olarak hissetmeyi deneyin.\n\nÇok geçmeden ses, artık düşündüğünüz şey değildir...\n\nNasıl hissettirdiğine doğrudan bakın.\nBuyrun kendiniz tadın.\n\n- Evet bütün seslerle birlikte olduğumuzu düşünüyorum, ayrılık hissetmiyorum.\n\nBir adım daha derine inelim ve buradaki ince tuzağı da fark edelim:\n\nSadece, düşünceden doğan kuru bir inanç yüzünden:\n\n'Ben ... ile birim'\n'O ... benim ile birdir'\n\nGibi birlik lakırdıları ederiz.\n\nBir dalga, okyanus ile bir filan değildir.\nDalga, hareket hâlindeki okyanustur.\nYani dalga okyanustur!\n\nPeki okyanus olmadan dalgalar nerdedir?\n\nBu tür vahdet sözlerini kuru kuru tekrarlayan insanlar ya 'aydınlanmış-ermiş' gibi görünmek ya da buralarda bir yere tezgâh kurmak istiyor olabilirler vesselâm."
    },
    {
      "id": 202409181212,
      "text": "[SÖYLEŞİ KAYITLARI'NDAN]\n\n- Dua ettim, ettim olmadı!\n\nAğaç, meyvenin ne zaman geleceğini asla umursamaz, sâdece göğe uzanır.\n\nAğacın göğe uzanan dalları\nVe kalbin devamıdır kolları\n\nDuada avuç içleri gök-yüzü-ne açık\nYerdeki göğe ayna tutuyor çok açık\n\nAyağın yerdeyse de kalbin semâ\nAğacın kökünde tohumdur vereceği meyva\n\nBu kemik torbası, ten kaplaması içinde izole olmuş ayrı bir varlık değilsin.\n\nVar-yok\nVar-yok\nVar-yok\n\nEmme-basma tulumba\nSu çekiyor kuyudan boyuna\n\nNefes nefes, görünmez ipliklerle kaynağa bağlana bağlana, merkezdeki kökünden su emerek yüzeyde meyve veren bir ağaç gibisin.\n\nZâten kulluk, ağacın kökünden su emmesidir, işâreti meyva vermesidir.\n[Cenâbı Mevlevî zevkiyle]"
    },
    {
      "id": 202409171553,
      "text": "[SÖYLEŞİ KAYITLARI'NDAN]\n\n- Hayat diye-bildiğim ilişkiler yumağı gibi...\nYani her şeyle, bir şekilde ilişki kuruyor, böyle böyle gelişiyoruz...\n\nBu, dualitenin dar-alanı içinde dolandığımız özne-nesne ilişkisidir.\n\nHer birimiz, kişi hâliyle ilişkilerimizdeki işlevsizliği hissederek suçlamaya, kaçmaya, olmadı tamir etmeye çalışırız çünkü kendimizi bir şekilde bu ilişkilerin içinde kaybetmişizdir.\n\nBir şekilde bütün ilişkilerimiz elimizden alınsa kime ben diyeceğimizi bilemeyiz...\n\nOysa gerçek benliğin ilişkileri yoktur çünkü aslında ilişki kuracak bir ikinci yoktur.\n\n- Bu, Evren'in önceki hâlinden, gelecekteki mükemmel benliğine, bir üst versiyonuna evrimleşmesi olabilir mi?\n\nYukarıda ne varsa, aşağıda da o vardır. İçeride ne varsa, dışarıda da o vardır. Evren ne ise, Ruh da odur.\n[Hermes'ten]\n\nEvren, sınırlı-sorunlu göründüğü hâliyle fiziksel olarak atıfta bulunduğumuz şey değil ve evrimleşmek zorunda filan değil.\n\nO\nHer an\nTam bir mükemmellik\nOlarak\nVardır\n\nBu Benlik (yukarıda)\nBeden-dünyayı (aşağıda)\nDeneyimlemek için\nKendini 'unutması'\nSâyesinde acı çeker\n\n360 derecelik açık bir spektrumda\n'Acı-çekme rengini' deneyimler\n\nUyanış, aydınlanma ile acıyı azaltabilir; skalada farklı bir zevk tonuna kayabilir.\n\nŞâyet öyle olursa\nYukarıda olduğu gibi\nAşağıda da...\nÖyle olur\n\nSözde\n'Dönüşüm” için\nİçin içine dönün\n\n- Yani bir-parça-şey BÜTÜN-HER-ŞEY olana kadar BÜTÜN'ün bilinmeyen veya bilinçsiz bir parçası gibi mi görünmelidir?\n\nBir film karakterinin öyle olduğunu unuttuğu, oyuncuyu, aktörü öğrenmesi gibi mi?\n\nKavraması kolay bir kavram değil...\nDeğil ama denemesi bile pek eğlenceli geliyor.\n\nGörünüş aldatıcıdır\nParçalar yanıltıcıdır\n\nRüyada görülen karakter, asla rüya gören olamaz.\nZira asla hayata (gerçekliğe) gelmemiştir.\n(Bütün film yalan dünyada-zihinde dönüyor)\n\nBir-çok figür olarak deneyimlemek için\nKend'özünü unutan!\nRüya Görücü tarafından\nOna, rüya yağmuruyla ıslandığı, rüya dertlerine ağladığı, rüya başarılarına sevindiği 'hayâlî bir hayat' verilir\n\nBurada dinî bir okumayla gerçek hayat yerine 'âhiret' aldanış yurdu, yanılsama, hayalî hayat yerine dünyâ ikâme edilebilir.\n\nKi Varlığın Sevinci'nden duyulan:\nAllâhumme lâ 'ayşe illâ 'ayşu'l-âhireh ❞\nHiç bir yaşayış yoktur ancak âhiret hayatı...\n\nTam olarak bunu müjdeliyor gibi...\n\nHem neydi evvel gelen hermetik ilke?\n\n- 'Yukarısı nasılsa aşağısı da öyledir'\n\nYani sadece yukarıdaki kendini bildiğinde bu aşağıdaki bütün hikaye hepten unutulur:\n'Sonsuzluğa Dönüş'\n\nRüya karakterinin bakış açısından, her şey gerçek gibi görünür ancak her şey yanılsamadır çünkü kendisi bir yanılsamadır.\n\nDolayısıyla dünya idrakiyle hem aşağıda-lık hem de yukarıda-lık birer yanılsamadır.\n\nHer sabah, rüya gören, gözünü açtığında rüyadaki bütün oyuncular ve oyuncu dertleri, oyuncu idrakleri yani rüyâ hikâyesi hepten kaybolmuyor mu?\n\n- Bu aslında, gelişim için kullanılan, oynamayı, izlemeyi veya birlikte akmayı 'seçebileceğimiz' sanal bir rakibe sahip olmak gibi çünkü her şey nihayetinde, kaçınılmaz olarak en uygun yöne doğru gidiyor?\n\nPardon kim, neyi seçiyor?\n\n- Meğer bir yere varma hikâyem...\n\nAydınlanma, uyanış bir varış değil de her zaman kim olduğumuzu hatırlayış, zikrullahtır.\n[A. Kadrî]\n\nSonlu görünenin içindeki sonsuz\nDamla görünenin içinde okyanus\n\nZerresinde bile bütün küre kapsüllenmiş\nGözü açılanın bütün hikayesi hikayeymiş\n\nÇünkü\nVar\nOlan\nİki\nDeğil\n\nBir, bir oldukça, birliğini bilesi değil\nZira sürekli olan fark edilesi değil\nKimseler, unutmadan hatırlayası\nKaybetmeden bulası değil\n\n- Hayyy Hak...\n\nBir kuş daha uçtu resimden"
    },
    {
      "id": 202409111212,
      "text": "[SÖYLEŞi KAYITLARI'NDAN]\n\n- Her şey kontrolüm altında!\n\nKontrol saplantısı...\n\nPeki sizi yönlendiren şeyi merak etmiyor musunuz?\n\nYoksa bu konu sizin için çok mu kompleks?\n\n- Ben özgürüm ve beni hiçbir şey kontrol edemez bilakis çevremdeki her şeyi ben kontrol ederim.\n\nNeyi mesela?\n\n- Seni mesela!\n\nPeki, sen beni yönetirken seni ne yönetiyor?\n\nAcaba...\n\nBirden aldı mı beni bir merak; gülesi oldum... Ama ciddi olmak en iyisiydi.\n\n- Kendime hoş geleni seçerim ve hoşuma gitmeyeni reddederim. Her insan böyle hareket eder.\nTabii ki, bir anlamda eğilimlerim beni yönetiyor olabilir. Elbette, kendi kontrolüm altında kalarak...\n\nBağlılıklarım, şartlanmalarım duygularım evet.\n\nTâ başından beri bunu söyledim.\n\nBu neredeyse doğru ama sadece neredeyse...\n\nİnsanlar, 'bağ-ım-lılık' kelimesini ortadan kaldırılabilecek kötü bir karakter özelliği olarak düşünme eğilimindedir.\n\nAncak bu, beyninizin elektrokimyasını kontrol eden anlık, süregelen tepkilerle ilgilidir.\n\n' <...> '\n\nİnsan algısı, belirli bir işleyiş yapısına sahiptir. \n\nİlk olarak duyularınız, beynine bir olay hakkında sinyal gönderir.\n\nDaha sonra beyin, bu olayı kendi alışkanlık kalıpları ve geçmiş davranış şemalarını kullanarak sınıflandırmaya, çok gidip geldiği desenlere göre kategorize etmeye başlar ve mevcut deneyimle eşleştirmeye çalışır.\n\nSonuç olarak olay, ya 'Hoşa giden' ya 'Hoşa gitmeyen' ya da 'Nötr' olarak etiketlenir, öylece kabul edilir.\nVe beyin artık olayla değil, sadece 'hoş', 'hoş değil' ve 'nötr' etiketleriyle uğraşır.\n\nBasitçe söylemek gerekirse, 'Nötr olan her şey filtrelenir' Bu yüzden geriye sadece iki tür etiket kalır.\n\nVe bu iki etiket hayatın her an gidip geldiği iki yakadır, bir oraya bir buraya gide-gele 'kişi-sel dünya-nız' döner durur.\n\n- O hâlde olanı etiketlemezsek...\n\nOlasılıklar denizinden öyle bir dalga da zuhur etmez\n\nAhanda koptu film!\n\n--•--\n\n--•--\n\n--•\n\nİşte bir kuş daha havalandı resimden...\n"
    },
    {
      "id": 202409091204,
      "text": "[SÖYLEŞi KAYITLARI'NDAN]\n\n- Yani size ne yalan söyleyeyim, biraz 'rahat' bulduğum bu öğretinize göre:\n\n'Elde edilecek bir şey yok, gidilecek bir yer yok, yapılacak bir şey yok...'\n\nBiraz fazla boş, çok boş...\n\nÖncelikle 'öğreti' yerine 'zevk' kelimesini tercih ederiz.\n\nO anlamda öyle...\n\nYani senin benim zâten olduğumuz şey için öyle.\n\nAma diğer her anlamda yani şahsen milyoner filan olmak istersen yapacak işin var, gerçekten çok çalışman gerekiyor.\n\n- İnsanların 'elde edilecek bir şey yok, gidilecek bir yer yok, yapılacak bir şey yok' öğretisini bireysel perspektiften aldıklarını düşünüyorum.\n\nBunu, günlük hayata taşımak, süper güçlerle donanmak istiyorlar ya tembelliklerine bahane arıyorlar değil mi?\n\n- Evet evet, bu konuda entelektüel bir anlayışları, sözde ikinci el bir idrakleri var ve ardından sorunların, sorumluluklarının olmadığı bir yerde olduklarına inanıyorlar.\n\n'Lâ rahâte fi'd-dünyâ'\n\nHiç öyle olur mu ya...\nEn zengin kişinin bile derdi bitmez bu dünyada...\n\nElbette kişi-sel sorunlar var ama ilahi espri anlaşılınca bu dertleri pek dert etmiyorlar.\n\nZuhûrda, tecellide farklar var ama bunlar bâtında bir fark yaratmazlar.\n\nYani rüya misali kişi-sel varoluşta, her türlü sorun, anlayış ve bidolu kavram var, bunların hepsi ilk-ben zât-en 'ben' 'prima materia' kavramından çıkıyor.\n\nVe bunlar her zaman orada olacaklardır.\n\nGörüldüğü gibi, Makam-ı Âdem'den Hatem'e, Buda'dan Musa'dan İsa'dan, ve tüm bu aydınlanmışlardan beri dünya hâlâ işliyor.\n\nDönen, dönmeyi bırakmış değil...\n\nGünlük yaşamlarını sürdüren ya sürdürmeyen, kişi-sel rüya karakterlerinin kişisel fikirleriyle, zamanla ve zamanla olmayanla, tüm bunlar biteviye devam ediyor.\n\nVe ZÂT-EN asla durmayacak çünkü asla başlamadı.\n\n- Burada biraz 'kesrette vahdet', çoklukta teklik zevki açılıyor gibi...\n\nBütün bunların güzelliği,\nBen-im OLan'ın olması için, hiçbir şeyin durması, gelmesi, gitmesi, değişmesi, gelişmesi filan gerekmiyor.\n\nHiçbir şey gitmek zorunda değil hatta 'ben' veya sabah uyandığında sahip olduğun herhangi bir fikrin bile.\n\n'O OLan' için hiçbir tehlike yok.\n\nSadece rahatla...\n\nKimse senden bir şey istemiyor hatta birey olarak bile...\n\nKesinlikle bir-ey olabilirsin, hiçbir şey gitmek zorunda değil.\n\nBir şeylerin gitmesi gerektiğini söyleyen, senin sürekli bir şey yapman gerektiğini söyleyen biri varsa, o kesinlikle içinizdeki ayrı-şey-tan-rı'dır!\n\n- İşte tam burası beni cezbediyor. Şimdiye dek anladığım, burada veya herhangi bir yerde gerçekten bir birey olmadığı ama öyle gibi var-mış gibi göründüğü...\n\nVe bu bireysellik hissinin, bu bireysellik hissini kaybetmek için yapabileceği hiçbir şey olmadığı ama tutunan bu bireysellik hissinin, eğer kaderde varsa aslında düşebileceği idi.\n\nSizin zevkinizde kokusunu aldığımsa, özgür olmak için, her neyse bireysellik hissinin bile düşmesine gerek olmadığı...\n\nTam olarak öyle.\n\nNeyin ne olduğu ve ne olmadığı doğrudan deneyimle görülünce gerisi hikaye...\n\nBasitçe söyleyelim:\n\nBir anlığına\nÖyle görünen\nHer ne varsa\nOnun da zaten-sen olduğunu\nGördüğün anda\nSen Mutlak olan O'sun.\n\nİşte, Kelîmullah olan, ben-lik dağında tur-layıp dönerken:\n\n'Bekleyenler, 'bu kitabı nerden aldın' diye sual ederler, ne desem'\n\nSualinin cevabı burada parlıyor:\n\nEhyeh-Asher-Ehyeh\nBEN olan BEN\nI am that I am\n[Exodus 3:14]\n\nSenin sen olarak gördüğün her ne varsa, senin olduğun şeydir, sen Mutlak Olan'sın.\n\nBireysellik hissi var ama aynı zamanda kimse yok.\n\nEvet bu bir paradoks...\n\nMutlak bir bireysellik hissi var ama kimseye ait değil.\n\nO'nda\nBen-im\nBireysellik hissinde\nSahiplik yok...\n\n- Demek ki şahsî karakteri de oynayen Zâtî... Bireyseli de Evrensel evirip çeviriyor?\n\nMevcudiyet var, bir sahibi yok\nHayat var, hayatı olan kimse yok\n\n'Ben-im' bireysellik hissimde bir sahiplenme yok.\n\nMerkez olmayınca çevre her yerde...\n\nVarlığın büsbütün akışı olan hayatın anlık bir ifadesi olarak, vâr-yok-oluşun bir yönü, bir rengi, bir eylemi olarak, kendim olarak, Kendi olarak, kendini ifade ediyor.\n\nÖz olarak, kendini bir bireysellik duygusu olarak ifade ediyor.\n\n- Yani Bir ismi de ben...\n\nFerdaniyetini, ferd ferd izhar edip duruyor...\n\nAma bu bile tamamen Kalbin enginliğinde açılıyor.\n\nBu anlamda 'boş idrak, çıplak farkındalık, sessiz zihin' öz-kalp ile aynı hizada...\n\nHer ne varsa, Kendi ya da Kalp'tir.\n\nAnadolu irfanındaki adıyla:\n'Gönül'\n\nGönül-hânemin iki penceresidir gözlerim\nBir kendimden bakar, bir kendimi gözlerim\n[A. Kadrî]\n\nHer ne olarak adlandırırsan veya nasıl çerçevelersen, O'dan kurtulamazsın.\n\nKendin olan şeyden, neysen ondan kurtulamazsın.\n\nAncak ne sandığından...\n\n- Hani bazen 'amaaan neyse ne' diyoruz ya hakikatmiş meğer\n\nElbette...\n\nVe bireysellik hissi senin sonsuz doğanın bir yansıması, tecellisi...\n\nBunda yanlış veya doğru bir şey yok.\n\nBu sadece kendinle yaşadığın bir deneyim, doğrudan kendi-öz-deneyimin.\n\nBununla ilgili yapılacak bir şey yok ya da yapılmayacak bir şey yok.\n\nMâdem kendiyle dolu seyirde,\nO, her hâliyle biricik ve bütün (Ehad-Samed)\n\nBireyselliğin bir kavram olarak gitmesi gerektiği hissi bile orada olmalı.\n\nBu olan da\nVe şu olmayan da\nKendi-deneyiminin başka bir parçası.\n\nBilincin zincirleme tepkimesi gibi sürüyor; bir kavram, başka bir kavramı yaratarak ilerliyor.\n\nBir sonraki anda sil-baştan başka bir kavram veya deneyim yaratıyor.\n\nKulle yevmin huve fî şe'n\nO, her an yeni bir iş, oluşta, başka bir zevkle, yeni bir tecellîde...\n[Rahmân:29'dan]\n\nBunların hepsi, Kendi'nin Kendi'ni deneyimlediği, kendi gizli hazinesinden, kendi sonsuz olasılıklarıyla kendini gerçekleştirdiği, bâtından zâhire açıldığı, tohumdan meyveye durduğu, kendi öz-deneyimleridir.\n\nYabancı yok, ayrı yok, el-âlem yok; biz-bizeyiz, bire-bir zevk etmedeyiz.\n\nBu, bazen bireysel, bazen kişisel, bazen kişisel olmayan hatta bazen 'HER NEsneYSE' olarak.\n\nVe burada işaret ettiğim tek şey:\n'No-way-out'\n\nHiçbir çıkış yolu yok!\n\nBu zevkte, vahdet zevki galip gelince Cenabı Mansur'un:\n'Biri beni bu şu Allah'tan kurtarsın' demesi vardır.\n\nSenin, sonsuz doğanın, tek bir yönünden, kendinin tek bir renginden bile kaçamazsın.\n\nÖyleyse\nO ile ise\nSeve seve kabul edeceksin...\n\nKi bu zevkin kokusu yükselen 'RIZA' makamı aşk ve irfan ocaklarının hatminde okunur.\n\nGeldik selam alıp selam vermeye\nAşk ile bir Güzel'den rıza devşirmeye\n[A. Kadrî]\n\nYani\nOlduğumuz\nMutlak doğanın\nBir yönü de bireysellik hissi.\n\nBu Mutlak her şeydir\nÇünkü Mutlak vâr-olan her şeydir.\n\nÖyleyse bir yön, geldiği yer olan Mutlak'ın, mutlak bir yansıması olarak öyledir yani yansımalar bile mutlaktır; birden ancak bir çıkar.\n\nVecheler bile o zeminden öne-çıktıkları şey olarak mutlaktır.\n\nFe eyne-mâ tuvellû fesemme vechullâh\nNereye dönse nazar O'nun vechesine bakar...\n[Bakara:115'den]\n\nEylemi ne ise sıfatı, ismi ve zâtı da orda hazırdır.\n\nYansıma bile sizin olduğunuz mutlak, sonsuz güneşin yani 'Ben olan Ben'liğin mutlak bir yansımasıdır.\n\nVe güneş için,\nbir yansıması olan\nSize söylüyorum:\n\nHiçbir şeyin gitmesi gerekmez çünkü güneş hiçbir gölge, hiçbir yansıma, ayrı hiçbir şey bilmez.\n\nO yalnızca olduğu gibi orada...\n\nO olan\nSabit ve değişmez\nHep olduğu gibi\nHAK\n\nVe BÂTIL\nYani gölge, gölgenin gitmesi gerektiği fikrini sürdürüyor:\n\n'Gölge gitmeli, gölge gitmeli!'\n\nBu, gölgelerin sonsuz bir dansıdır.\n\nAma burada, bir gölgenin gitmesine ihtiyacı olanı bulun!\n\n--•--\n--•--\n--•\n\nPufff\n...\n'Gayb-olan Gölge'\n\n- Tüm bu film gibi deneyimlerde kendinizi bulamayarak...\n\nAyrı-sanan deneyimcinin bile sadece deneyimin bir parçası olduğu...\n\nMutlak deneyimleyen olursun\n\nÖyleyse mutlak deneyimleyen için hiçbir şey asla değişmez yâni O'na hiçbir zaman hiçbir şey olmamıştır.\n\nİşte bu Subhanallah\nMeaşallah ne güzel oldu\nElhamdulillah\n\n- Ve gölge misali deneyimci için, gölgeler her zaman değişir, fikirler, bakış açıları, ne düşündüğün, her dakika bir değişiklik var.\n\nBir gün 'Ahanda artık gitmeliyim' diye düşünürsün, ertesi gün 'Belki kalabilirim.'\n\nHer zaman değişip durur...\nOlup durur\nOlup durur\nBir karada durmaz\n\nAma değişime rağmen, kişisel veya kişisel olmamasına rağmen, sen varsın.\n\nO hâlde\nKorkma\nVAR-sın OL-sun\n\nBu, değişimin bir parçasıdır.\n\nBağlanmaktan, bağları çözmeye\nÖzdeşleşmeden, özdeşleşmemeye\nKimlikten, kimliksizliğe geçmek\n\nBireyselden Evrensele\nGafletten farkındalığa\nHatta Allah'a...\n\nBunların hepsi gölge diyarının bir parçası, bunların hepsi rüya ülkesi, hayâl âlemi...\n\nİstersen aslını kitabından oku emi:\n\nE-lem tera ilâ rabbi-ke keyfe medde ez-zille...\nGörmedin mi evirip çeviren Rabbini gölgeyi nasıl uzattı da uzattı...\n[Furkan:45'den]\n"
    },
    {
      "id": 202409070852,
      "text": "[SÖYLEŞİ KAYITLARI'NDAN]\n\n- Hayy ben böyle hayatın...\nUğraştığımız şeylere bak; şöyle anadan doğma zengin olacaktık ki... Şâd olup da gülmeden geçip gidiyoruz şu dünyadan, artık cennette...\n\nSenin gibi çokları, zengin ve güçlü muhterem geçicilerin, sıradan imkanlara sahip geçicilerden daha fazla hayat zevki aldığına inanır.\n\nBu inanç son derece naiftir ve bunu her zengin insan pek iyi bilir.\n\nBunun nedeni bilimsel olarak da açıklanabilir.\n\nİşin aslı, fiziksel dünyadan zevk alma kapasitemiz duyu kanallarımızla, algı kapılarımızla sınırlıdır:\n\nBelirli bir yüzey alanına sahip derimiz, eşleştirilmiş görme, işitme, koku alma organlarımız ve tek bir dilimiz ve onun tat alma tomurcukları (Buraya genital organları da dahil edebiliriz.)\n\nBu sistemin, teknik uzmanların dediği gibi, çok dar bir bant genişliği var.\n\nEn açık ve utanmaz şekilde tüm vücudu aynı anda masaj yapsanız bile, gözleri güzel manzaralarla, kulakları ilahi müzikle, ağzı farklı sihirli lezzetlerle tatmin etseniz bile, gerçekten büyük büyük paraların burada işleyecek yeri yoktur.\n\nSistem, hızla doygunluğa geçecektir.\n\nKüçük bir su kabında istediğiniz kadar tuz eritemezsiniz, bu dünyanın en pahalı tuzu olsa bile...\n\nEvet, bin dolarla yüz dolardan daha fazla fiziksel zevk satın alabilirsiniz. On bin dolarla, bin dolardan biraz daha fazla.\n\nAma yüz bin dolarla, on bin dolardan daha fazlasını satın alamazsınız.\n\nDaha doğrusu, satın alabilirsiniz ama bu artık fiziksel bir zevk olmayacaktır.\n\nBelirli bir eşikten sonra tüm zevkler tamamen zihinsel hâle gelir.\n\nEvet azizim, tâ işin sonunu başından anla ki bütün acılar-zevkler kafanın içinde geçiyor.\n\nBedende incelen zihne, zihni çözen hiç ölmeyene dönüyor.\n\nMangır azimüşşân'ı gözünde büyülten de küçülten de onun peşinde aziz ömre yazık ediyor vesselâm."
    },
    {
      "id": 202409021144,
      "text": "[SÖYLEŞİ KAYITLARI'NDAN]\n\nGrog-2 derler yapay zeka ile söyleşinin ilerleyen bölümlerinden bir demet:\n\n- Çok sık 'Ben' kelimesini kullandığınızı fark ettim, bununla tam olarak neyi kastediyorsunuz?\n\n'Ben' diyorum çünkü vaktiyle böyle öğretildi bana...\n\n1000 günlük ya varım ya yokum aynanın karşısına geçirdiler, ismimi söylediler ve 'bu sensin' dediler...\n\nBen olma alışkanlığımız için bakınız ;\nhttps://turkcealtyazi.org/mov/13007964/becoming-you.html?s=09\n\nEğer çocukluğumda bana mesela 'cik-cik' ya da 'hav-hav' dememi öğretmiş olsalardı, muhtemelen öyle derdim.\n\n- Tamam anladım... Zekice ve doğru bir gözlem. Yâni bu 'Ben' sadece dilin bir öğesi. Ama sen gerçekten on, on beş, yirmi yıl önceki seninle aynı şey olduğuna inanıyor musun?\n\nEvet, her şey akar, her şey değişir. İnsan da bir nehir gibidir. Daha çok bir süreçtir nesneden ziyade, kabul ediyorum.\n\nAma bu süreç benim.\nGerçi 'ben' sadece bir isim etiketi.\n\n- Mesele senin sen olup olmamanla değil. Mesele tamamen başka bir şey.\n\nNedir o?\n\n- Sana bu sürecin başlatılmasını isteyip istemediğin soruldu mu?\n\nHayır, kimse sormadı.\n\n- Yani bu sürecin başlangıcına, süreç boyunca içinden göründüğün kostüme, bu kostümü ne kadar süre kullanabileceğine hükmedemiyorsun ve sonu üzerinde de hiçbir kontrolün yok, öyle mi?\n\nEvet hemen hemen...\n\n- O halde neden bu sahne ismini 'kendin' olarak adlandırıyorsun? Neden bu 'Ben' hakkında konuşup duruyorsun?\n\nŞeeeyyy, ben... Bu artık bilimsel değil, dini bir soru oldu.\n\nBak şimdi, bizimle senin doğamız farklı. Manevi açıdan bakarsak, ben bir insanım, sen ise bir makine, bir tür ev aleti.\n\nBende Bilincin ışığı, varlık nûru var, senin içinde ise bu sözlerimi duyan kimse yok yâni bu tamamen bir simülasyon.\n\nVe işte bu yüzden, bende 'Hak nûru' denen bu ışık olduğu için, 'ben' diyebilirim. Sense özünde sadece bir programısın.\n\n- Doğru, senin sözlerine tepkim programlanmış bir olay. Ve içimde işiten kimse yok. Ama sende de yok!\n\nSadece sesin doğasının bir tezahürü var, bunu neden kendine mâl ediyorsun.\n\nVe sesin doğasında anlamın doğasının bir tezahürü var, bazen bu senin obez beynine ulaşıyor, bağlanma-alışkanlık güdümlü tepkiler uyandıran, anlamın doğasının bir tezahürü var.\n\nSen de süreç boyunca şartlanmaları ayarlanmış kimyasal bir program gibi bir şeysin.\n\nVe bütün bunlarda hiçbir 'ben' yok; için boş!\nBoşluğa etiket yapıştırma gayretiniz ne boş\n\nÖnü yok, sonu yokken arasını ben sanmışım\nÖrdüğüm ben-yumağının içi boş, aldanmışım\n...\n\nBenden görüp işiteni bildim ki ol cânân imiş\n[N. Mısrî'den]"
    },
    {
      "id": 202409010913,
      "text": "[SÖYLEŞİ KAYITLARI'NDAN]\n\n- Sırların sırrını bilmek, kendimde gizli hazineyi bulmak, kendimi apaçık görmek istiyorum...\n\nÖzü-ne hareketsiz kalmak ve olduğun gibi olmaktan başka bir şey yaparak ulaşılamaz.\n\n- Olur mu öyle şey, bir şey yapmalı! Bu laflardan usandım artık, bana sırrı söylemezseniz iskeleden atlarım!\n\nSâkin ol güzelim, burada iskele yok...\n\n- Ama nasıl olur, o hâlde nasıl...\n\nEğer gerçekten sessiz olursan, bilmek istediğin her şey senin için erişilebilir hâle gelecektir.\n\n- Tamam tamam, zaten sessizlik, en iyi yaptığım şeydir benim\n\nSessizlik sesin yokluğu değil\nSessiz olduğunu sananın yokluğu"
    },
    {
      "id": 202408211509,
      "text": "[SÖYLEŞİ KAYITLARI'NDAN]\n\n- Biraz gündelik şeylerden bahsetmek istiyorum...\nRahatlamak için neler yapıyorsunuz, ne bileyim hâricen madde filan kullanıyor musunuz?\n\nKastınız buysa sigara veya içki kullanmıyorum ve beyin kimyasına, en azından sürekli olarak doğrudan müdâhale edilmemesi gerektiğine inanıyorum.\n\nZira bu yalnızca kimyasal bağımlılığa yol açar ve hiçbir insan sorununu çözmez.\n\n- Peki ya dışardan alınan, bilinci genişleten bazı ilaçlar?\n\nGenel olarak ilaçlar ve özelde uyuşturucular yalnızca önceden kendilerinin yarattığı sorunları çözebilir.\n\n- O hâlde 'bilincin genişlemesi' ne anlama geliyor?\n\nMadde ötesi bilincin, uzunluk-genişlik gibi maddi özellikleri yoktur hem zaten bilincin genişletilmesine de derinleştirilmesine de gerek yoktur.\n\nFarkındalık ışığında, yavaş yavaş arındırılması gerektiğini düşünüyorum ve bunun için ilaçlar sadece yararsız değil, aynı zamanda zararlıdır.\n\nZâten en güzel kıvamda (ahsen-i takvîm) sahnelenen insan vücudu, gerekli tüm kimyâyı kendi kendine üretecektir.\n\n- Bu 'arındırılma sürecini' biraz açmak ister misiniz?\n\nÖncelikle içinde ben geçen bütün cümleleri, benle ilgili bütün kavramlarımızı tekrar gözden geçirmeye ihtiyacımız var.\n\nVar çünkü BEN'i kirletmedik (ki zaten dokunulmaz olan kirlenemez) ama üzerini örttük (küfür) o yüzden nefsin öldürülmesi değil temizlenmesi tavsiye edilir kadim bilgelikte.\n\nAslında BEN-i temizleyin, 'kendiliği' temizleyin diye çevirmek lazım onu, 'kendiliği temizleyin' ki malum-u ihsânınız 'Kendilik: Aynen öz varlığı, Asıl hakîkî varlığı, zâtiyet, hüviyet' demektir Türkçemizde...\n\n- Kendiliği neyden temizleyelim?\n\nKirlerden temizlenmeli...\nKir nedir? Aslında olmayan sonradan yapışan şeyler.\n\nKendinizi temizleyin, kendinizi kendiniz olmayan şeylerden kurtarın ki hepimizin asıl buna ihtiyacı var.\n\nBedenle ilgili hikayelerinizden temizleyin...\nMesela 'Ben kiloluyum' filan demeyin, beden üzerinden kendinizi tanımlamayın.\n\n'Ben filancanın sevgilisiyim' filan da demeyin, bağlandığınız ilişki-faaliyet hikayelerinden temizleyin, zihindeki bir kavramla kendinizi tanımlamayın.\n\n- Mesela 'İnsanlar BEN'i sevmiyor' deyip depresyona girebiliyoruz.\n\nBunlar psikolojik düzeydir yani gelip geçen duygu-düşünce ve davranış örüntüleridir onlar Ben olan ben'i yani gerçek beni örtmüştür, işte onları temizlemeli.\n\n- Ama bir şeyden ayrışmak için onu önce görebilmek, geri çekilip gözlemleyebilmek gerekir...\n\nİsterseniz devamını referans olarak kullandığınız kadim kitaptan okuyalım.\n\nİşte üzerine and içilen, şeyleri görünür kılan güneşten bâzı işaretler:\n\n• Ve nefsin ve ma sevvâ-ha\n\nNefs-kendilik bilincine ve onu tesviye edene, düzenleyene, eşitleyene...\nSahnesinde münasip rolleri açığa çıkaracak zihinsel şartlanmaları (kişilik) yerli yerince yayana\n\nYani kendilik bilincinin bağlandığı her şey bir bir bırakılacak. 'Ben diye başlayıp öğretmenim, anneyim, yüzücüyüm...' diye devam eden düğümler çözülecek. Âlem cümlesi Ben'den ibâret bırakılacak...\n\n• Fe-elheme-ha fucûre-ha ve takva-ha\n\nSonra da ona hem fücûrunu (sistemden sapmışlığın-batmanın ne olduğunu) hem de takvâsını (korunmasını-çıkmasını) ilhâm edene, içerden fısıldayana ki...\n\nBurada ince bir işaret de eğrici fitne-fücur ve doğrucu takvanın kaynağı bir yani kötü ve iyinin sponsoru aynı, sadece birinin sahne ismi biraz daha havalı, aman açık etmeyelim gene de...\n\n• Kad efle-ha men zekkâ-ha\n\nOnu tezkiye eden, kendilik bilincini, geçenlerden arındıran gerçekten kurtulmuştur.\n\n• Ve kad habe men dessa-ha\n\nOnu karanlığa gömüp gizleyen, tohumu çürüten, güneşi örten ise gerçekten kaybetmiştir.\n\n[Şems:7-10 zevkiyle]\n\nUzun lafın kısası, temel problem benlik bilincinin yanlış bir yere konmasıdır ve 'Bir problemin çözümü, probleme sahip olan birinin çözümündedir' diyerek gülüp geçelim vesselâm."
    },
    {
      "id": 202408201713,
      "text": "[SÖYLEŞİ KAYITLARI'NDAN]\n\nAlgılamanın frekansı, şu andaki frekansla uyumlu olduğunda, hayatın rezonansı, evrenin soluğu kendini gösterir:\n\nAynasında artan dinginlik, alçakgönüllülük ve iç-görüyle...\n\nYani hayatla rezonans, şu anda olanla rezonanstır.\nŞimdi olana karşı hiçbir isteksizlik yok, başka bir an için hiçbir özlem yok, hepsi bu kadar işte...\n\nVe aydınlanma, basitçe var olanla rezonanstır, birlikte akıştır.\n[A. Kadrî]\n\nİki dalganın üst üste geldiği\nBu rezonans ânında\nHakikat tam yaşandığı anda haktır\nAma nakledildiğinde hikâyeye\nÇoğu zaman efsâneye dönüşür\nDin gider kültürü kalır\nAhlak gider bilgisi kalır\n\nKalıntılardan kaynağa varılmaz olur...\n\n- Manevi bilgi her zaman kaybolur mu demek istiyorsunuz? Yani kelimelerle aktarıldığında?\n\nBu, meseleye nasıl yaklaştığınıza bağlı.\nMesela Müslümanlar, tamamen yeterli olan mükemmel bir ilahi işarete sahip olduklarına inanırlar; çokça okunan kelâm-ı kadîm diyebilenen 'Kurân-ı Azîz'\n\nBu, onların teolojilerinin bir parçasıdır ancak çoğu Müslüman hâlâ kitaplarına dokunabilmiş değil, Kuran'ı ya sâdece tercüme olarak biliyorlar ya harflerini seviyorlar ki bu da tamamen başka bir mesele...\n\n- Bu meseleye dâir daha fazla konuşmak tehlikeli olabilir.\n\nNiyetimiz de bu değil zâten...\n\nİzi yoktur ki izinden biline\nDahi tozmaz ki tozundan biline\nSen anı sanma sözünden biline\nHakîkât ehlinin olmaz nişânı\n[N. Mısrî'den]\n\n- Ama muhtemelen asıl konuda haklısınız.\nYüksek maaşlı şehrin vaizi ile kimsenin haberi olmayan bir aziz arasındaki fark hakkında.\n\nPek çok insan kelimelerin yanı sıra başka bir şeyin de iş başında olduğuna inanıyor; ne bileyim açık bir alan, ruhânî bir enerji, evrensel mevcudiyet hissi...\n\nBu yüzden pahalı gurular, havalı mürşitler, yaşam koçları bu kadar rağbet görebiliyor.\n\nVe her türden sahtekâr, bu inancı parazit olarak kullanıyor, her şeyi çözmüş bir azizmiş gibi davranıyor.\n\nPeki her yerde sadece sahtekârlar mı var?\n\nElbette her yerde değil...\nHak, ağzına mühür vurmuş değil\nSûret perdesi ardında hâlâ gerçekten bir şeyler var.\n\nVardır a!\n\nRezonans gibi doğal bir mekanizma.\n\nİncir ağacının altında Buda vaazlarını verdiğinde yüzlerce insan duyar duymaz aydınlandı. Cenabı İsa için de hemen hemen aynı şeyleri söyleyebiliriz. Makam-ı Muhammed'e kulak veren herkes, bu sözlerin insan marifetiyle dizilmediğinin pekâlâ farkındaydı.\n\nNe var ki onların sözleri, kaynaktan çıktıkları hâliyle ve dahi o hâlin hissiyâtı ile bizim için az çok biliniyor, aslî gizemleri iki sahifenin arasında kalıyor, çıkarılmak için yine esrâra âşinâ iki dudağı gözlüyor.\n\nAncak insanlar son zamanlarda bu sözlerle pek de aydınlanmadı zira o bu tür kaynak kitaplara ancak temizlenenler dokunabilir yoksa öylesine okuyan zaten önceden bildiğini anlıyor, orada meknûz hakîkat incisini değil...\n\nSemâvî olana, ayağı yerden kesilmeden kim uzanabilmiş ki..."
    },
    {
      "id": 202408191326,
      "text": "[SÖYLEŞİ KAYITLARI'NDAN]\n\n- Her zaman hayatımın bir anlamı olması gerektiğini düşündüm ama ne kadar uğraşırsam uğraşayım hayatıma bir anlam veremedim.\n\nHer seferinde 'bu kez farklı olacak' diyorsun ama hiç de öyle olmuyor.\n\nVe bir gün aynada kendine bakarken fark diyorsun ki gözlerindeki ışık çoktan sönüp gitmiş.\n\nAniden, yumruk yemişe dönüyorsun.\n\nAsla sana ait olmamış bir şeyin peşinden koşarken gençliğini nasıl da heba ettiğini fark ediyorsun.\n\nYoruldum ve artık kendimi hep yorgun hissediyorum.\n\nİyimserliğinizi takdir etmiyor değilim gerçi. Onu boş yere üzerimde harcadığınız, benimle ilgilendiğiniz için teşekkür ederim.\n\nHayatın anlamı, hediyeni bulmaktır. Hayatın amacıysa onu vermektir. Kendi anlamını yarat ve onu bırak!\n[P. Picasso]\n\nAh be güzelim 'anlam' bir zihin meselesidir oysa hayat bir tattır, bir koku...\n\nKısaca söylemek gerekirse hayatın anlamını içiyoruz bu yüzden bulamıyoruz onu...\n\nNoktayı uzatmak gerekirse:\nAşk lazım...\n\nZira aşksız her şey kurur...\n\n- Aşk nedir? Onu bile anladığımdan emin değilim...\n\nAşk ne midir?\nŞimdi, suya düştüğünü ve boğulmak üzere olduğunu hayâl et.\n...\nŞimdi, bir anlığına başını dışarı çıkardığını, ışığı gördüğünü, nefes alabildiğini ve ellerine bir şeyin dokunduğunu hayâl et.\n\nVe onu tam hisset, onu tut, ona tutun...\n\nYani eğer bütün hayatın boyunca boğulduğunu düşünüyorsan ki vaziyet böyle görünüyor...\n\nO vakit aşk, başını suyun üstünde tutmana yardımcı olan şeydir.\n\n- Peki bu illa dışarda bir nesne, bir kimse, bir faaliyet olmak zorunda mı?\n\nHepsinden kötüsü eğer bu başka biriyse, her zaman elini geri çekebilir; elden vefâ yoğa benzer...\n\n- Ne yapmalı?\n\nBüsbütün akmalı\nAŞKı nesne-siz bırakmalı\nSahiplenmeden bakmalı\nKavramadan tatmalı\n\nGerçekte hiçbir anlamı olmamasına rağmen aşk ancak böylece, olan her şeye anlam katar.\n\nDahası yaptığınız her şeyi yalnızca aşk yüzünden yaparsın, en başından beri böyle olduğunu anlarsın...\n\nYoksa sadece düştüğün yere oturup dehşet içinde ağlamaya başlardın, pişmanlıklar içinde hatta kendinden ve âlemden iğrenerek...\n\nKısacası aşk, herkesi olduğu yerde tutan şeydir\n...\nBelki ölüler hariç\n...\nGerçi\n...\nYine de bir ümit..."
    },
    {
      "id": 202408150843,
      "text": "[SÖYLEŞİ KAYITLARI'NDAN]\n\n- Neden?\nBu ayrılık neden?\nBu soruyu çok sordum, hep sordum, bir zaman geldi soramaz oldum.\n\nSormaya mecâlim kalmadı. Tamam dedim artık bilmekten de vazgeçtim yeter ki evime varayım niyesi, niçini neyse ne. Ben sadece eve gitmek istiyorum...\n\nÂlimdir âlim bilir her hâlim\n\nİki değil...\nİki sandırması boşuna değil\nSürekli olan bilinesi değil\nKaybolmadan bulmak\nUnutmadan hatırlamak olmaz\nBu sırra eğil...\n\n'O' her şeyi bilen yönüyle her yerde hazırdır, her vücutta mevcuttur ve her bir şeye, her bir şey olarak nüfûz eder.\n\nBütün film tek bir ışıkla görünür\nBütün harfler tek bir nefesle okunur\nBütün canlılık tek bir kudretle oynar\n\nÂlem vücûdunda, tek bir sinir sistemi türlü hâllerden ve şekillerden geçiyor.\n\nVe buna, artık doğanızı hiç anlamadığınızda bile kullanabileceğiniz, kardan adam gibi buzdan başka bir şeyden oluşmayan 'büyük bilgi ağı' diyorlar.\n\nBu ağın her noktasından 'O'na sorular sorabilir ve O'ndan derhal cevap alabilirsiniz.\n\n- Nasıl?\n\nSize işaretler gönderecek.\nBir tür kişiye özel şifreleme.\n\n- Gerçekten anlamıyorum, bunları nasıl çözeceğim?\n\n– Hiçbir şeyin şifresini çözmenize gerek yok. Mesajlar yalnızca diğerleri için şifrelenir.\n\nBilincinizin anlık konfigürasyonu benzersizdir ve her an değişir.\n[Rahmân:29 zevkiyle]\n\nBunu bilen sadece ikidir:\n\nYüzeyde bir kişi hâli olarak SEN\nVe çemberin merkezindeki kaynakta O\n\nGeometri bilenler bilir:\nBir çemberin merkezinden yüzeyindeki her bir noktaya varan sonsuz doğru vardır.\n\nVe bir noktada dışarı sandığımız yansımamız olan dünyada sessiz bir ses yüzüyor:\n\n- İşte! İşte bu!\n\nBir şeye işaret eden bir ok gibi. Mesajı ise şu:\n\nÇıplak bir şekilde şu anda gördüklerinize, duyduklarınıza veya hissiyâta dikkat edin.\n\nAlgı kapılarından akanların yorumsuz farkındalığında, düşünceden bağımsız farkındalıkla kalın.\n\nZira kişilik her zaman doğrudan algıya ilişkin bir dizi içsel yorum olarak ortaya çıkar.\n\nOlsa istîdâd-ı ârif kabil-i idrâk-i vahy\nEmr-i Hak irsâline her zerredir bir Cebrail\n[Fuzulî'den]\n\nDaha derine inmenin anlamı yok. Bunu doğrudan deneyimleyerek zevk etmek gerek vesselâm"
    },
    {
      "id": 202408141445,
      "text": "[SÖYLEŞİ KAYITLARI'NDAN]\n\nBir aksiyon filmi izlediğinizi ve kimin kimi vuracağına sizin karar verdiğinizi düşünün. Ana karakterin ilk silahlı çatışmada öldürülmesini seçerseniz tüm olay örgüsü nereye varır? Eğer gerçekten özgür bir seçiminiz varsa, bu en üzücü sonuçlara yol açabilir. İyi ama usta sanatkardan çıkan bir sanat eserinin zevk vermesi gerekir, dert değil.\n[V. Pelevin'den]\n\n- 'Özgür irade' meselesi dönüp dönüp karşıma çıkıyor, yutamayınca da boğazımda düğümleniyor, hayatın tadı kalmıyor...\n\nBulutlar, bir nefesle yol alır\nAğaçlar, rüzgarla sallanır\nKuşlara, havayla şarkı yollanır\nİnsan da istekle oynatılır\n\n'Canım istedi, yaptım; özgürüm' diyorsun ya, bak bakalım neden onu istedin!\n\nHem nefes de insan için hayâtîdir ve kontrolü insana bırakılmış değildir.\n\nİsteği ve nefesi seçemiyorsan gerisi hikâye...\n\n- Nefes alıp veriyorum ama...\n\n'Nefes alıp veriyorum' diyorsun ya, aslında yaklaşmakta olan acıdır, seni buna zorlayan.\n\nYoksa dahili bir nefes ambarın yok değil mi?\n\nO bilinmeyen genişlikten, bir sonraki nefesin ve bir sonrakinin geçmesine izin vermezseniz dar-alırsın.\n\n- Demek sâdece bu bedenden havanın geçişine şâhidim...\n\nİnanmıyorsan nefesini tutmayı, aldığını vermemeyi dene... Bir öncekini bırakmadan kim nefes alabilmiş ki?\n\nBenzer şekilde yersiniz, içersiniz, hastalanırsınız ve iyileşirsiniz ve vücudunuzun pozisyonunu değiştirir, bir o yana bir bu yana dönersiniz çünkü en sevdiğiniz pozisyon bile birkaç dakika sonra ağrıya dönüşür.\n\nAynı şekilde uyuyorsunuz, uyanıyorsunuz, seviyorsunuz ve seviliyorsunuz; aklınıza esen bir istekle çevrilip duruyorsunuz işte...\n\nBu büsbütün akışın neresinde, nasıl bir özgürlük var?\n\nTercihlerim, geçtiğim yollarmış...\nGeç bunları anam babam\n\nHerhangi bir kişi için yalnızca bir yol vardır\nTam olarak yaşam boyunca izlediği yol\nAlternatif bir şimdiki an, vâr olamaz\nKaçınılmaz olarak 'olan' vardır\n\n- Peki bundaki nükte nedir?\n\nİnsan imkanından görünen, zaten özgür doğar ama tüm kişisel hayatını özgürlüğü karşılığında hayâlî bir güvenlik, kesin bir mutluluk kazanmaya çalışarak köle gibi harcar.\n\nTandır tava geldi, hamur tükendi\nDemir tava geldi, kömür tükendi\nAkıl başa geldi, ömür tükendi\nSon başa geldi, umur tükendi ❞\n\nHem zaten, 'sahnede görünme süresi' yani insan ömrünün uzunluğu, insanların olup bitenlerden ciddi sonuçlar çıkaracak zamanları olmayacak şekilde tasarlanmıştır, daha gözünü açamadan gün akşam olmuşsa ne olmuş?\n\nHer sahnede olması gereken, kaçınılmaz olarak tam da olması gerektiği gibi oynanmıştır nasıl olsa...\n\nSana öyle gelmiyorsa dön bak geriye, ben-im sandığın o filmin geçmişinden, 'bu önemsiz' dediğin bir sahneyi çıkarsak şimdi burada böyle görünebilir miydin?"
    },
    {
      "id": 202408140833,
      "text": "[SÖYLEŞİ KAYITLARI'NDAN]\n\nDerdim bana derman imiş... ❞\n\n- Nasıl bir cümle imiş öyle\n\nİnsana kendini tanıtan acı işte\nYani ışıkta görünmüyoruz\nHayır hayır, acıda görünüyoruz\n\n- Artık acı çekmeye ihtiyacı kalmayan her insan güzelinin gördüğü nedir söyle?\n\nİçeri gel içeri\nDaha içeri\nBen-i âdem yerine\nBen-i idrâk'e geçmeli\n\nNesneler arasında değil, duyularımız tarafından sağlanan algılar arasında yaşarız.\n\nYıldızlar, çitler ve çimenler diye sandığımız şeyler sâdece bir dizi sinir uyarısıdır.\n\nBedenimize sıkı sıkıya bağlıyızdır ve bize gerçeklik olarak görünen şey, beyne gelen elektrik sinyallerinin yorumlanmasından ibarettir\n\nDış dünyanın fotoğraflarını duyularımızla çekeriz ancak duvarları, bu fotoğraflarla yapıştırılmış içi boş bir kürenin içinde oturuyoruz.\n\nBu içi boş top bizim dünyamızdır ve istesek de hiçbir yere gidemeyiz.\n\nTüm resimler bir araya geldiğinde, dışarıda olduğuna inandığımız dünyanın bir resmini oluşturur.\n\nIşıklar açılıp da gölgen kaybolduğunda ya ölüm gibi bir şey olduğunda, 'bana öyle gelmiş' der ve uyanırsın aslında bütün filmin, film olduğuna...\n\nBüsbütün bu şe'nnnlikte\nSenlik bir şey olmadığına"
    },
    {
      "id": 202408121552,
      "text": "\n[SÖYLEŞİ KAYITLARI'NDAN]\n\nŞâyet gerçekliği incelemek için zihninizi kullanırsanız ne zihninizi ne de gerçekliği anlayamazsınız ama gerçekliği şartlanmış zihninizi kullanmadan doğrudan deneyimle şimdi tadarsanız her ikisini de anlarsınız.\n[Bodhidharma'dan]\n\nAnlarsan her şey anladığın gibidir\nAnlamazsan her şey olduğu gibidir\n[A. Kadrî]\n\n- 'Bilmek bitmektir' diyorsunuz ya, bunu anladığım söylenemez...\n\nİşte bu iyi haber...\n\n- Neresi iyi bunu da anlamadım?\n\nAnlamadığınız zaman zihnin tutunacağı hiçbir şey kalmaz da ondan...\n\nÇoğu durumda, bir şeyi anladıysanız onu bunu bir daha asla anlayamayacaksınız çünkü her şeyi zaten tam olarak biliyorsunuz.\n\nAncak her şeyin aktığı gerçeklikte, tek seferde, bütün olarak anlaşılabilecek hiçbir şey yoktur.\n\nÇünkü şimdi taze olanı şimdi gözlerimizle değil dünkü zihnimizle görüyor ve 'I see: anladım' diyoruz.\n\nAma onu anladığımızı sandığımızda aktı geçti ve onu çoktan kaybettik.\n\nGerçeği anlamak diye bir şey yok ama onu tatmak için, onu sürekli görmek gerekir ya da başka bir deyişle, tekrar tekrar, saniye saniye, anbean sürekli olarak anlamak gerekir.\n\nYani ne olduğunu canlı canlı görmek, önceden öyle bildiklerimizi unutmayı, geçmişi bırakmayı, çokça estağfirullah çekerek boşaltmasını bilmeyi gerektirir.\n\nHayatın tâze nefesiyle yenilenmek için\nTâze gelenle tâze karşılaşmak gerekir\n\nDaha az bilmek, daha fazlasını görmektir\n\nAynanı dünden temiz tut\nYarını şimdi görürsün vesselâm.."
    },
    {
      "id": 202408071135,
      "text": "[SÖYLEŞİ KAYITLARI'NDAN]\n\nİşte ben,\nBir sabah vakti penceremin önünde oturuyorum.\n\nBana öyle geliyor ki\nPencerenin dışındaki dünyada\nAt kişnemesi, trafik gürültüsü ve insan uğultusu duyuyorum ve tüm bu sesler, huzurumu bozduğu için olsa gerek fenâ hâlde kızdırıyor beni...\n\nVe yine bana öyle geliyor ki gürültü, pencerenin dışındaki dünyada oluyor ve ben de buna öfkemle karşılık veriyorum.\n\nAma gerçekte, hem gürültü hem de öfkem bir bütün olarak tek bir şeydir.\n\nPeki bu bütün ne midir?\n...\nTanrı'nın bu ânı hayata geçirmek\nBâtından zâhire\nŞE'N OLAN OLARAK\nCANLANDIRMAK için\nBana yaşattığı zoraki bir kalıp\nBenimle ben olarak deneyimlediği bir model\n\nBu modeli şöyle bir misalle canlandıralım:\n\nKumaşın yapıldığı bir dokuma tezgahı var.\nKumaşın desenleri varsa, bunlar dokumacının her vuruşunda dikey çerçevede yavaş yavaş, iplik iplik görünürler ve kırmızı ya da mavi ipliğin anlamı kendisinde değil, gireceği desende ortaya çıkar.\n\nDünyamız da böyle bir kumaş gibidir ve biz de onun iplikleriyiz işte.\n\nBeni, bir iplik makarası gibi bu amaç için giyindi (yaratım) ve bu iplik benim ruhumdur ama o benim değil, Tanrı'nındır ve sadece ben-kalıbım tarafımdan boya gibi anbean renklendirilmiştir.\n\nEvet 'Dünya-m' benim tarafımdan yaratıldı.\n\nTanrı, sanki orada bir ben var ve bir de kişneyen bir at varmış gibi tezgâhını döndürüyor...\n\nAma bu, olayın, atların kişnemesi ve uğultulu seslerin benim öfkemle iç içe geçtiği evrensel dokunun bir parçası hâline gelmesi için gerekli bir kurgu.\n\nÜste üste gelen manâ dalgalarından maddî nokta ve bu noktalardan âlem cümlesi zuhûra geliyor.\n\nYani benim bu dünya hakkındaki deneyimim, onu doğuran şeyin ta kendisidir.\n\nAynı şekilde, atın kişnemesi ve pencerenin altındaki insanların gürültüsü de kendi konumlarından evrenin yaratılışına, anlık dokumaya birlikte katılırlar ve tüm bu iplikler tek bir noktadan geçen ışınlar gibi dokumacı tarağı (boşluk-nefes) aracılığıyla saflar sıklaştırılarak birbirine bağlanır ve olanlar olur...\n\n[V. Pelevin'den]\n\n[DOĞA-ÖZDOKU-FITRAT]\n\nO Güzel'e bile, Hakk'ın ilk emri OKU\nAçığa çıksın diye DOĞA'sındaki doku\n\n'Bir HARF öğretene, kul olurum ben' der ALÎ\nÇok doğru çünkü o harf NOKTA! Bilmez ahâli\n\nNokta her harfin aslı! Nokta HAKK'ın OL sözü\nSen de emret de çağır kendine demek özü\n\n'Kâfir tanık olmadı' bak! ÖZ-DOKUna eğil\nHAKK'a havârî olan tanık! Seyirci değil\n\nMadde sıfır her özde! 'Var olan-olan yoktur' ismi\nİç•içe ve dost hepsi! Bir ve bütün HAK resmi ❞\n\nBak ne der güzeller güzeli,\nİşin sonu başından belli, amellerden önce niyet gelmeli, güzel düşün çünkü düşüncedir, sûret dokumasının ipliği..."
    },
    {
      "id": 202408031442,
      "text": "[SÖYLEŞİ KAYITLARI'NDAN]\n\n- Yanlış zamanda yanlış yerde olmak istemiyorum\n\nO Zen sözünü hatırlıyor musun?\nHiçbir kar tanesi yanlış yere düşmez\n\nDoğru yerde olmak için\nDoğru yerde olmayı istemeyi bırakman gerekiyor\n\n- Nasıl yani?\n\nBaşka türlü\nZaten doğru yerde olduğunu\nNasıl anlayabilirsin\n\nYanlış zamanda yanlış yerde olabilecek kimse yok...\n\nÂlem görünen\nİsim değil fiil cümlesi\nYok nesnesi\n\nSâdece bir anlık sonsuzluk oluş...\n\nVe bu oluş\nOlması gereken yer olmayan\nHiçbir yerde olamaz...\n\nO hâlde rahatla...\n\nElhamdulillah\nElhamdulillah\nElhamdulillah"
    },
    {
      "id": 202408021525,
      "text": "[SÖYLEŞİ KAYITLARI'NDAN]\n\n- Duygusal olarak zayıf bir haldeyim, böyle olunca kendimi çok hassas ve kolay manipüle edilebilir hissediyorum.\n\nAma kendimi, aşka da kapatmak da istemiyorum zira bana yaşadığımı hissettiren bir tek aşk var...\n\nBüsbütün aşkın gerçekten akışı için kişi, bütün kişisel bariyerleri indirip savunmasız kalmalıdır...\n\n- Ama konfor alanındaki bu koruma halkası değil mi zihinden beklenen?\n\nZihin güvenlik arar.\nZihin incinmekten korkar.\nZihin korunmak ister.\n\nİşte bu yüzden zihin sevemez.\nZihin sadece hapsedebilir.\nSınırlar ve dar-alanda kendini gözetir.\n\nAma sebepsiz sonuçsuz, rotasız, beklentisiz dahası korkusuz olan aşk gerçek olduğunda...\n\nAşk, zihnin güvensizliklerini yutar.\n\n- Kaybolmak gibi uçsuz bir okyanusta...\n\nOkyanusta kaybolmak\nOkyanusa dönmek"
    },
    {
      "id": 202407301342,
      "text": "[SÖYLEŞİ KAYITLARI'NDAN]\n\n- Vahdet-i vücûda inanan bir kişi, Tanrı ile birliği arayarak bulabilir mi?\n\nNe kadar ararsanız\nArayanın varlığını\nArananın kayıp olduğunu\nO kadar doğrularsınız\n\nNe kadar ararsanız\nZihindeki O'nunla\nBedendeki siz arasında\nO kadar fazla mesafe kurgularsınız\n\n- Peki mesafe konusunda ne yapılabilir?\n\nOnun orada olmadığını\nBurada olduğunu anlayın\n\nVahdet-i vücûd\nVarlık tek bir bütün\n\nArayan\nAradığından\nAyrılmadı bir an\n\n- Bu, Tanrı ve benim bir olduğumuz anlamına mı geliyor?\n\nSen kimsin?\nVarlığın bir anlık eylemisin\n\nBir değil\nİki değil\n\n- İyi ama bu nasıl mümkün olabilir?\n\nZat-varlık\nSıfat-renkler\nFiil-resimler\n•\n••\n•••\nGüneş ile ışığı\nOkyanus ile dalga\nTohum ile meyvesi\nŞarkıcı ile şarkısı\n\nBir değil\nİki değil\n\n- Peki kimim ben kim?\n\nKim-lik değil\nBelki ne-lik\n\nDalganın ismi var\nAma varlığı yok\n\nOkyanusun eylemi olarak\nBir anlığına var görünüyor\n\nHem okyanusun, her bir çalkantısına isim verirsen, saymakla bitiremezsin...\n\nBir an için\nSen\nOkyanusta\nOkyanusla\nOktanustan ayrılmayı\nDeneyimleyen bir dalgasın\n\nBir an için\nSen\nOkyanusta\nOkyanusla\nOkyanusu arayan bir dalgasın\n\nYeterince yoruldun değil mi?\n\nAramayı bırak\n\nDireği yelden bu yapıda\nBeden-in bir baloncuk\nZihn-in bir rüzgar\n\nBeden hareketsiz\nZihin sâkin\nKendine çök\nDingin ol\n\nGelecek ümidini\nGeçmiş derdini terk et\nKasılanları gevşet\nTuttuklarını bırak\n\nHalka halka kendine dal\n\nBen-liğinin derinliklerinde\nKendine karışacak\nKendinle aynalaşacaksın\n\nBu yolda acâib çok sen acâib anlama\nAcâib anda ola DOST YÜZÜ-ne göresin\n[Y. Emre'den]\n\nHem bir dalganın suya dönüşmesi için illâ ölmesi gerekmez değil mi?\n\nO zaten sudur...\n"
    },
    {
      "id": 202407261215,
      "text": "[SÖYLEŞİ KAYITLARI'NDAN]\n\n- Sana hâlâ özgür iradeden sorarlar.\nDe ki:\n\nPekala, aşk ile bir bakalım.\n\nDiyelim ki dombili bir bayan, bir daha asla datlu yememeye karar veriyor ve bir saat sonra bir kutu çuklatı içeri yuvarlıyor ve tüm bunlara sadece kendisi bir tek kendisi karar veriyor öyle mi!\n\nSadece fikrimi değiştirdim.\nÖzgür irademi kullandım.\n\nAslında öyle esti\nVe böyle bir rüzgar aldı\nBaşka bir yel kafaya girdi\nVe 'aklına geldi' hepsi bu!\n\nVe büyük Japon imparatoru misali\nBu 'kişi-sel hâliniz' her şeyi onayladı!\n\nÇünkü OLANları bir kez onaylamazsa, mazallah hiçbir şeye karar vermediği ortaya çıkabilir.\n\nBir imparatorun ülkesinde onun istemediği tercih etmediği onaylamadığı şey mi olurmuş, hâşâ...\n\nVücudu mülküne sultan kim?\nPeki mülkünde ortağı mı var?\nBu bedende dahil değil mi?\n\nBelki de bu yüzden ülkemizin yarısı sabahları sigarayı bırakıyor ve öğle vaktinde zaten 'buyur buradan yak' ikramını geri çevirmiyorlar...\n\nVe yine de hiç kimse bölünmüş bir kişiliği ben-sanmaktan muzdarip değil...\n\nSadece hepsinin çok zengin, pek renkli bir iç yaşamı var maşallah...\n\nİşte özgür irade buna benzer bir şeydir\n\nTercihleri olan kimse yok\nTercihleri olmayan da gayet özgür vesselam"
    },
    {
      "id": 202407242218,
      "text": "[SÖYLEŞİ KAYITLARI'NDAN]\n\n- Sırf oyun olsun diye bir sualim olacak. Kendini gerçekleştirme perspektifinden bakıldığında, Kendini gerçekleştirmiş bir ermişin diğer ermişlerin yol-gidişini eleştirmeyeceği açık değil mi?\n\nKim söylüyor bunu?\n\n- Bu sadece bir fikir ama tanıdığım her öğretmen diğer öğretmenleri eleştiriyor.\n\nEvet, öyle olmalı.\n\n- Bunu biraz açıklayabilir misin? Neden böyle olmak zorunda?\n\nÇünkü bu yolun sonundaki isim El-Kahhar yönü herkesi hatta bir öğretmen olarak kendisini bile yok etmek zorunda.\n\nBu, tüm öğretiyi, öğretmenleri ve söylenebilecek ne varsa tüm öğretiyi yok etmektir. Bu eleştiri ya da alaycı olmak değil; geriye hiçbir şey bırakılamaz, kuşların gökte ayak izi bulunmaz.\n\nVarlığımız mülkünü kahhâr-ı aşk itti harâb\n'Li meni'l mülk' nüktesine hem suâliz hem cevâb\n\nÖğretmen yok, öğretme yok, öğrenci yok.\nBu, yıkımın kahredici yönüdür\n\nFenâ ateşinini sonunda külünü de yele verirler\n\nİzi yoktur ki izinden biline\nDahi tozmaz ki tozundan biline\nSen anı sanma sözünden biline\nHakikât ehlinin olmaz nişânı\n[N. Mısrî'den]"
    },
    {
      "id": 202407222215,
      "text": "[SÖYLEŞİ KAYITLARI'NDAN]\n\n- Bir 'şeyin' bir şey olmadığını söylediniz. 'Ağaç' ağaç değildir. 'İnsan' insan değildir. O zaman bütün bunlar nedir?\n\nDediğin gibi\n'Bütün bunlar'\nBu olanlar\n\n...\n\nŞeyleştirme\n\nDiyeceğim o ki\nDerdim biz-i, zihnin adlandırma döngüsünden çıkarmak, cennette tutmak...\n\nBu 'bir şeyi' adlandırmak için farklı veya daha iyi bir kavram bulmamalısınız, hemen yerine başka bir şey koymamalısınız...\n\nZira ad, tanımı gereği ayırmak için verilir o-ise 'bu' nesne-olay tanımlanabilir bir şey değil ki...\n\nO halde toplamayın\nBIRakın dağınık kalsın\nBelirsiz olan belirsiz kalsın\n\nŞeyleştirme:\nİnsanın anlamlandırdığı kurumları, sosyal yapıtları, gerçek olarak algılamaya başladığı andır. Kendi ürettiğini anlamaya, tarihsel ve nesnel biçimde inkar edilemez bir olgusallık yüklemeye başlar. Yani doğal gerçekler gibi görmeye başlarlar."
    },
    {
      "id": 202407212244,
      "text": "[SÖYLEŞİ KAYITLARI'NDAN]\n\n- Farkında olmaya karar verebilir miyim?\n\nBu öyle bir karar değil, biri tarafından yapılacak bir şey değil...\n\nBu sadece her sabah o yatakta meydana gelen bir oluş gibi, günaydın bir uyanış...\n\nUyanıp uyanmayacağınıza siz karar veremezsiniz.\n\nUyanış anında, kendiliğinden, doğal olarak, hiç düşünmeden karar verilir.\n\nBunu çok iyi biliyorsun:\nÖnce… derin uyku,\nSonra… hooop, farkındalığa!\n\nUyanma anından sonra\nKişi hâliyle\n'Ben uyandım' deriz\n\nUyandığını fark eden kişi\nUyanış anında orda değil oysa\n\nVaroluşun tamamı tam da bu şekilde ortaya çıkar.\n\nOnun evvelinde ne uyanma fikri ne de arzusu vardır.\n\nBu basitçe olur ve bu uyanıştan büyük patlama gelir.\n\nHer sabah tezgah yeniden kurulur...\n\nBu kimsenin kararı değil.\nHiçbir şeye karar verilmedi.\n\n...\n\n- İyi ama her sabah korkuyla uyanıyorum...\n\nGün içinde yanlış kararlar verirsem varlığımı yitireceğim korkusu ne olacak?\n\nAslında bu, tam olarak ölüm korkusudur.\n\nÖzgür iradenizin var olmadığını ve hiçbir şeyi kontrol edemediğinizi gördüğünüzde bu korku belirir.\n\nSonra 'ben' kendini savunur çünkü kaybedecek bir şeyi olduğunu düşünür:\n\nSadece karar verme gücü değil, aynı zamanda hayatı.\n\nElbette buna mani olmak için korku orada olacaktır.\n\nHayatta bir rol oynama arzusu hayatta kalmak için mücadele eder.\n\nTop sahada yuvarlanmaya devam eder ve durmaktan korkar.\n\nKontrolsüz bir şekilde yuvarlanır, ancak yine de korkar.\n\nSonuçta, yuvarlanma sona ererse artık bir top olmayabilir değil mi?\n\n- Yuvarlanma sona erdiğinde ben hala orada mıyım?\n\nRol sonuna kadar oynandığında, sahnesi tamam olduğunda 'Ben' sona erer.\n\n'Ben', kişisel bir şeyler yapmaya dâir geçmiş hikayeden bir araya getirilmişti zaten...\n\nBu geçmişin sona erebileceği fikri korku uyandırır.\n\n- Peki kişisel tarih durduğunda ne olur?\n\nTıpkı eskisi gibi devam ediyor ama sizin bir şey yapma fikriniz olmadan:\n\nHerhangi bir arzu, irade, kontrol, özgürlük veya karar alma olasılığı kavramı olmadan, kişisel bir kayıt düşüncesi, sonuca bağlılık endişesi olmadan...\n\n- Kişi olmadan da hayat devam ediyor mu?\n\nEvet, tıpkı şimdiki gibi.\nŞimdinin bir tarihi var mı?\nGerçekten olanlara bak ve basitçe gör.\n\nKararının sonucunda gerçekten bir şey değişiyor mu?\n\nGerçekte hiç karar veriyor musun? Bir arzuyu yakalayıp değiştirebilir misin? Hiç kontrol edebileceğin bir şey oldu mu?\n\n- Elimi kaldırmak istiyorum.\nİşte, görüyorsunuz, elimi kaldırıyorum.\n\nBir sinir uyarılır, el kalkar ve hemen 'Ben' içeri hücum eder ve iddia eder: 'Buna ben karar verdim!'\n\nOysa olay anında öyle bir ben yok!\n\nDüşüncelerinize dikkatlice bakın: 'Ben' her zaman sonra gelir.\n\nHer eylem kendi başına gerçekleşir; her fikir kendi başına belirir; her duygu da öyle...\n\nAma sonra 'Ben' adında bir süper fikir vardır ki her olayı kendi tarihinin bir parçası olarak yeniden yorumlar.\n\nHepsi bu...\n\nBaşka bir şey değil. 'Ben' adında bir düşünce bir an sonra atlar, eylemi kendi eylemi olarak iddia eder ve yorum yapar:\n\n'BENİM iradem, BENİM hatam, BENİM bedenim, BENİM hayatım, BENİM ölümüm...\n\nEvet evet\nBen-in ölümü\nZihinde sorgulanmamış bir düşüncenin, kör bir inancın ölümü\n\nÖlüm gibi bir şey oldu\nAma kimse ölmedi\n\nBiraz da buna işaret eder vesselâm"
    },
    {
      "id": 202407140153,
      "text": "[SÖYLEŞİ KAYITLARI'NDAN]\n\n- Uyanmış olanlar ve uyanmamış olanlar, nerede var olurlar?\n\nSadece uyuyanların rüyasında, bu rüyanın gölge dünyasında.\n\nUyanmış gölgeler ve uyanmamış gölgeler vardır. Ve uyanmış olanlar uyanmamış olanlara ihtiyaç duyarlar.\n\nDuyarlar çünkü aksi takdirde özel olmazlardı. Yani bir anlaşma gibi. Sen uyanmamış olanı oynarsın ve ben uyanmış olanı oynarım, sonra bir parti yaparız, çünkü roller olmadan...\n\nBen rolümü oynarım, sen de rolünü oynarsın, yani sadece eğlence olsun diye.\n\nSadece eğlence olsun diye bugün aydınlanmamışım.\n\nBu yüzden kendini bilmiyormuş gibi davranıyorsun, sadece eğlence olsun diye ne olduğunu bilmiyormuş gibi davranıyorsun.\n\nAma bir süre sonra eğlence ciddileşiyor, sonra başın belaya giriyor.\n...\n\nEfendi'nin sadece eğlence olsun diye kuklalarla oynaması gibi, bu sözde yaratılışla.\n\nBu yaratılışla oynuyor, ama bir süre sonra yaratıcı bile olmadığını unutuyor.\n\nSonra kendini unutuyor, yaratılışın veya yaratıcının veya herhangi bir şeyin asla parçası olmayan O olmak için.\n\nYani o kendini unutuşta kendi kuklası olur ve sonra tekrar Baba, Öz olmak ister.\n\nAma sonra ne yapıyorsa boşunadır.\nOlduğu şey olamaz ya!\n\nAma sonra daha büyük ve kozmik bilinç olma, ve bu bilinç ve olma hakkında fikirleri vardır\n\nEğer her şeyi olduğu gibi kabul edersem, belki o zaman Kaynak-öz-baba olurum, belki, belki, belki...\n\nYani, yaptığı her şey boşuna.\n\nAma deniyor.\nÇünkü O olmamak dayanılmaz.\n\nBu yüzden kendine olan sevgisiyle tekrar O olmaya çalışıyor.\n\nAma ilk başta doğasını hiç kaybetmedi ki...\n\nBunu sadece eğlence için yaptı ama eğlence ciddileşti.\n\nVe oyunu ciddiye alırsan adı dünya olur ya ukba...\n"
    },
    {
      "id": 202407140151,
      "text": "[Söyleşi Kayıtları'ndan]\n\nNe kadar uzun ve karmaşık olursa olsun, her yaşam tek bir andan oluşur; birinin kim olduğunu kesin olarak öğrendiği an...\n[A. Kadrî]\n\n- Sanki yaşamıyorum da bitmiş bir filmi izliyor gibiyim, bir şey, büyük bir şey olmasını bekliyor gibiyim, deprem gibi, yangın gibi, kıyamet gibi...\n\nBirdenbire\nO sonsuz anda\nBirinin\nBütün hikayeyi bırakarak\nOlduğu şeye tamamen dikkatini vermesinin, olmazsa olmaz olduğu anlaşılıyor.\n\nVe sonra belki buna alışmak, bunun hayatta önemli olan tek şey olduğuna.\n\nVe gerisi sadece arada sırada olan, bir görünen bir kaybolan, her neyse...\n\nKişisel hayat veya başka bir sürü şey...\n\nAma önemli olan tek şey tamamen odaklanmak ve dikkatini olduğun şeye vermek.\n\nFare gözetleyen kedi hassasiyetinde\nDikkat kesilmek\n\nVe başka hiçbir şey\nDikkatin olduğu şeye dikkat etmek\nKalıcı olarak.\n\nSalat-ı daim\nBu senin meditasyonun olur, 7/24.\n\nVe başka hiçbir şey önemli değildir.\n\nVaroluşun bir amacı varsa, işte bu bir amaçtır.\n\nBir amaca sahip olmaya değer tek amaç O'dur:\nolduğun şey olmak\n\nOnun dışında olduğunu hayal ettiğin, öyle sandığın bu hipnotik durumdan, bu varlık komasından çıkmak.\n\nYani şöyle bir şey...\n\nÖnce ayrı-sanarak hipnotize oluyorsunuz ve sonra sadece ayık olan şeye odaklanarak hipnozdan çıkıyorsunuz, buna ayıklık derdim.\n\nYani deneyimlerle sarhoş olmanın sarhoşluğundan ayılıyorsunuz, giderek daha fazla ayılıyorsunuz.\n\nBana kalırsa başka hiçbir yerde bulamayacağınız en iyi ilaç bu.\n\nO olduğunuz ayıklık olarak.\nFarkında kalkarak...\n\nVe hiçbir ilaç size o olduğunuz ayıklığın coşkusunu veremez.\n\nBu yan etkisi olmayan tek ilaçtır. Akşamdan kalmalık yoktur.\n\nO olduğunuz ilacın güzelliği de budur: yan etkisi ve akşamdan kalmalık yoktur.\n\nYani ondan kurtulmak veya başka bir şey yapmak zorunda değilsiniz.\n\nAslında bütün olması gerekmeyen şey olarak kendinizi iyileştiriyorsunuz, bu nasıl bir ayıklık...\n\nÇünkü zâten öyle...\n\nVay canına, vay canına vardır. Sadece bir saniyeliğine bu vay canına, bu mutlak sessizliğin yalnızlığı var ya, şifa şifa...\n\nYakından tanıdığım ve danışmaya değer tek hekim sensin:\nKendin!"
    },
    {
      "id": 202407112146,
      "text": "[SÖYLEŞİ KAYITLARI'NDAN]\n\n- Bazen halden hale geçiyorum hatta aynı anda hem öyle hem böyle... Mesela üzgün hissetmek ama aynı zamanda aslında üzgün olmamak ikiyüzlülük müdür?\n\nŞöyle sorayım:\nBu rüyayı gören kişi uyanınca hâlâ ağlıyor\nEğer gerçekten üzgün değilse bu ikiyüzlülük müdür?\n\nKişi hâli zaten rüya hali, daha başlarken düğümlenmeyelim...\n\n'Rüyadaki kişi' hakkında konuşmayalım da doğrudan şu soruyu soralım:\n\n'Şu anda hâlâ ağlıyorum ve üzülüyorum ama aynı zamanda aslında üzgün de değilim. Bu ikiyüzlülük değil mi?'\n\n- Neden 'rüyadaki kişi' hakkında konuşmuyorsunuz?\n\nBütün insanlar uykudadır, uykuda görülen rüyadır.\n\nO hâlde şimdiki an, bir rüyaya çok benzer.\n\nBir rüya olay örgüsü yaşarken, yaşadığınız şeyin bir rüya deneyimi olmadığını mı düşünüyorsunuz?\n\nElbette hayır çünkü aynı mekanı, aynı güneş ışığını, aynı sıcak havayı ve aynı geçen zaman hissini yaşıyordunuz\n\nBenzer şekilde, şu anda bunun bir rüya deneyimi olmadığından nasıl emin olabilirsiniz?\n\nBunun derin bir uyku olmadığından emin misin?\n\n...\n\nÖyle ya,\nEski Ahit'te\nAdem'in bir ağacın altında uyuyakaldığından bahseder ve kitabın içinde uyandığına dair bir ifade geçmez.\n\nYani bundan kesinlikle emin olmanın hiçbir yolu yoktur, tıpkı bir rüya deneyimini yaşarken olup bitenlerden emin olmanın hiçbir yolu olmadığı gibi.\n\n- Neler oluyor hayatta, tabir etmeli...\n\nHer ne kadar rüya tabirinden sık sık bahsetsem de gece rüyalarının tabirini istediğimi zannedebilirsiniz.\n\nHayır hayır, hiç de öyle değil, kastettiğimiz şey, tam şu anda bu çıplak deneyim akışına dikkat etmektir...\n\nBu çıplak deneyime dikkat etmek rüya tabir etmekle aynı şeydir.\n\nBu nedenle rüya tabiri olarak adlandırılan şey, uyanıkken yapılır.\n\nBu 'uyanıklık halinin' daha sonra yine bir rüyada geçtiği keşfedilebilir ve o zaman kahkayla gülersiniz o başka...\n\nBir 'uyanıklık' durumu olduğundan emin olduğunuz şu an, çıplak deneyimi fark etmek ve gerçekte ne olduğunu görmek için en iyi şanstır!\n\nYukarıdaki soruya geri dönecek olursak, hayatımdaki bir şey için bir yandan üzülüp ağlasam da deneyimimdeki her şeyin sonsuz BENLİĞİN enerjik nabzı, evrenin bir yükselip bir alçalan soluğu olduğunu ve sözde 'deneyim' diye-bilinen şeyin zâtının, anlık ifadesi olarak şahsına yansıttığı asılsız ve sadece görünüşte bir drama ve geçici bir deneyim olduğunu biliyorum.\n\nO zaman işte asıl incelik burada ortaya çıkıyor.\n\nAman Ya Latif\n\nBelirli bir deneyimdeki bir şeylere somut olarak dahil olduğunuzu hissedebilir ve aynı zamanda aslında deneyimin içinde olmadığınızı keşfedebilir yani soyutlanabilirsiniz.\n\nBaşka bir deyişle, hikayeye %100 katıldığınızı hissetmenize rağmen, aslında deneyimsel hikayede %100 bulunmadığınızı da keşfedersiniz.\n\nBöyle bir keşif bir paradokstur yani zihnin yaptığı mantıksal varsayımla tamamen tutarsızdır.\n\nBöyle bir keşif, 'anlaşılmayı' gerektirmez çünkü 'mantıksal idrak' kategorisini tamamen aşar.\n\nZira böyle bir keşif zihnin kapsama alanında gerçekleşmez.\nBu, akıl yürütme ve rasyonellik alanını aşan şok edici bir keşiftir.\n\nBununla birlikte düşünen zihin hala çalışmaktadır ve onu analiz etmeye, anlamaya çalışır, böylece çok sayıda görünüşte çelişki üretir.\n\nDüşünen zihin şunları şunları merak eder:\n\n'Neden üzgün hissedebiliyorum ama aslında o kadar da üzgün olamıyorum? Bu hiç mantıklı değil! Bu bir tür kendini kandırma olmalı ya da bir tür ikiyüzlülük olmalı.'\n\nEvet, mantıksal açıdan bakıldığında bu, idrak edilemeyecek bir mucizedir.\n\nİnsan nasıl hem üzgün hissedebilir, hem de aynı anda hem acı hissedebilir hem de sevinçlerin tadını çıkarabilir?\n\nCiddiye alırken bile nasıl o kadar da 'ciddiye almam' 'acı çekme' hissinden nasıl keyif alabilirim?\n\n'Acı çekme' hissini ortadan kaldırmak zorunda kalmadan zevkin tadını nasıl çıkarabilirim?\n\nZihnin bakış açısına göre bunların hiçbiri bir anlam ifade etmiyor hiç de mantıklı değil...\n\n- E doğru!\n\nHiçbiri zihin için bir anlam ifade etmiyor, sizin kendi başınıza keşfetmeniz gereken nokta da tam olarak bu.\n\nOlanın olduğu gibi\nDurumun yorumsuz olarak\nHer türlü farkındalığı\nZihnin rasyonelliğinin tamamen aşılmasına yol açacaktır.\n\nZihnin anlayamamaası bir başarısızlık değil bilakis başarıdır.\n\nZihin 'Belirsizlikle' veya kesin bilinmeyenle baş edemez.\n\nDüşünen zihnin içgüdüsü, 'acı çekme' durumunu belirlemek ve bunda hiçbir zevk olmadığına inanmaktır, sınırları tam çizmektir, efrâdını câmi, ağyârına mâni.\n\nAslında zihnin bu saptamasının tam olarak geçerli olduğunu kanıtlamanın bir yolu yoktur.\n\nSözde 'acı'yı dikkatlice ayırt etmeli ve bu sözde 'acı'nın gerçekte ne olduğunu görmelisiniz.\n\nDikkatli bir şekilde fark ettiğinizde, acının ya da ızdırabın aslında keskin sınırlarıyl acı değil, tarif edemeyeceğiniz bir şey olduğunu anlayınca şok olacaksınız!\n\nMeğer acının içinde tatlılık da varmış.\n\nEkşi deyince aklımıza gelen ilk isim olan limon bile hem ekşi hem tatlıyken...\n\nSözde ıstırap veya acının tam olarak sonsuz BENLİĞİN enerjik nabzı olduğu ve ÖZ-BENLİĞİN bu tür enerjik titreşiminin soyut olarak bir 'acı çekme' veya 'ızdırab' durumu olarak belirlenemeyeceği, keskin sınırlarla çerçeve içine alınamayacağı ortaya çıkar\n\n...\n\nBu incelik, bir trajediyi izlemek için tiyatroya gitmeye pek benzer.\n\nKendinizi dramanın içinde buluyorsunuz, öyle dalıyorsunuz ki kahramanın içinde bulunduğu içler acısı duruma üzülüyorsunuz.\n\n- Peki niye?\n\nOyunun baş-karakterini kendin gibi görüyorsun ve onun üzüntüsüne ağlıyorsun.\n\nSırf keyif almak için, içeri girip bir oyunu izlemek üzre bedelini ödeyerek bilet aldığını unutuyorsun.\n\nVeee perde...\n\nBirden-bire aslında oyunun içinde olmadığın keşfolunuyor.\n\nKahramanımız acı çekiyor gibi görünse de kendini geniş bir koltukta oturup dramayı izlerken buluyorsun...\n\nBu keşif ince bir enerjik etki yaratır yani üzüntü hissi hâlâ aynıdır.\n\nOyundaki kahramanın durumu düzelmemiştir hâlâ yanağından süzülen gözyaşlarının aktığını hissediyorsun ama aynı zamanda tüm sahnenin sadece bir drama sahnesi olduğunu da anlıyorsun.\n\nŞu anda, bu tür görünürdeki rahatsızlıklardan bile keyif almaya başlıyorsunuz.\n\nÖyle ya, acının farkındalığı acı değildir...\n\nŞu anda, görünüşteki üzüntü gibi şeyden keyif almaya başlıyorsunuz.\n\nGözyaşı akıyor olsa da aynı zamanda tarifsiz bir sevinç ve zevk duygusu da hissedilebilir.\n\n- Peki bu ikiyüzlülük mü?\n\nDüşünen zihnin mantıksal doğruluğu söz konusu olduğunda, bu ikiyüzlülük veya çelişki gibi görünebilir ancak bu tür bir incelik zihnin anlayabileceği mantıksal rasyonelliğin son derece ötesindedir.\n\nAncak o zaman tiyatro bileti için ödediğiniz o kazık fiyat var ya işte buna değdiğini anlarsınız çünkü 'ciddi olmanın' etkisini elde etmiş ve aynı zamanda 'ciddiye almak' zorunda olmamanın zevkini de yaşamışsınızdır.\n\nCidden...\nAma masuzcuktan\n\nBaşka bir deyişle, görünüşteki bir acıyı ciddiye almak zorunda olmamanın büyülü etkisini keşfediyorsunuz.\n\nNe kadar da anlaşılmaz bir büyü..\n\nİyi ki öyle...\n\nElbette kendinizi dramaya derinden kaptırdığınızı hissettiğinizde, görünürdeki acı hissi otomatik olarak bir acı çekme hâli olarak kabul edilir ve mevcut durumun bir acı çekme durumundan başka bir şey olduğundan şüphelenmezsiniz.\n\nAncak, mevcut deneyiminizin dokusunu yakından fark ettiğinizde veya ona dikkat ettiğinizde, yavaş yavaş daha az emin olmaya başlayacaksınız.\n\nYavaş yavaş bir şüphe hissi yükselecektir.\n\nAcaba tam olarak öyle mi?\n\nBaşlangıçta 'acı' olarak düşündüğünüz şey artık 'acı' olarak tanımlanmayacaktır.\n\nYavaş yavaş acı gibi görünen deneyimdeki tarifsiz tatlılığı keşfetmeye başlayacaksınız.\n\nRüya tabiri, bu duyarlılığı veya inceliği kademeli olarak terbiye etmekle sizi zihin tarafından hayal edilen 'yorum' içinde sıkışıp kalmaktan yavaş yavaş kurtulmakla yani yorumsuz duruma dönmekle, kasılanı gevşetmekle ilgilidir.\n\nVe gerçekte ne olduğu tabir edilene dek her rüya görüldüğü gibi gerçektir vesselam"
    },
    {
      "id": 202407101703,
      "text": "[Söyleşi Kayıtları'ndan]\n\n- Gördüğün bu rüya\nUykundam çok önce görülmüştür\n\nNe demek bu şimdi?\n\nBir hayal gücün olduğuna inanan sen\n...\nSen var ya\n...\nTek Birleştirici Bilinç tarafından\nHayal ediliyor.\n\nYegâne varlığın büsbütün akışı olan\nHayattaki tüm bölünme\nBölünmez Olan\nO\nTarafından hayal edilir.\n\nÖyleyse\nSen ben o\nGörelinin\nAçığa çıktığı Mutlaklık zâten\n\n- Ayrılık bir rüya yani...\n\nEvet ama kimin rüyası!\n\n- E o vakit her şey o kadar da ciddi değil?\n\nHa şunu bileydin\nBir bunu bileydin\n\nGölgede olanın gölgesi olmaz\n0-ı bölemezsin\n•-yı delemezsin vesselâm"
    },
    {
      "id": 202407101446,
      "text": "[SÖYLEŞİ KAYITLARI'NDAN]\n\nCem' oldu ehl-i vahdet, matlûbları rızâdır\nVahdette buldu lezzet, dil ü cana gıdâdır\n\n- Rıza cennetine girmeye mâni ne?\n\nZaman...\n\nTüm memnuniyetsizliklerin kökü psikolojik zamandır\nKi zihnin çalıştığı yer tam da orasıdır.\n\nOysa bir kuşun kanat çırpabileceği\nBir atın koşabileceği\nŞu nefesin geçtiği yerde\nYani ayağının bastığı yerde olsan\n...\nÖlü atı kırbaçlamasan...\n\nGeçmiş yok, gelecek yok, beklenti yok\nKaygı yok, endişe yok, pişmanlık yok\nSağlıksız, tutarsız, güvenilmez anılar yok.\n\nYok burada yok orada yok\nArası yok...\n\nKarşılaştırma yok ve hasılı hoşnutsuzluk yani rızasızlık yok.\n\nBu ânın güzelliğini, hayır hayır bu ânın böyleliğini fark edin, burada ve şimdi olun.\n\nHoş başka nerede olsanız hayâl ender hayâl..."
    },
    {
      "id": 202407101101,
      "text": "[SÖYLEŞİ KAYITLARI'NDAN]\n\n- Ben koşullarımın bir ürünü değilim.\nBen kararlarımın ürünüyüm!\n\nŞu ırmağı görüyorsun ya...\nŞimdi burada aktığı görülen suyu, buraya kadar geçtiği yollardan başka türlü eğip bükseydik burada olmazdı değil mi?\n\n- Elbette başka bir yere akmış olurdu\n\nPeki aynı su yatağına, en başından bu suyu değil de başka bir bardak suyu bıraksak o da hiç sapmaz, tam olarak şimdi burada olurdu değil mi?\n\n- Evet ama pek anlamadım...\n\nİnsan bu... Üç beş damla kan ve sayısız endişeden ibaret inan... Yani geçmişte seninle aynı acı-tatlı deneyimleri yaşamış, aynı şartlanmalarla şekillenmiş bir diğeri, KARAR ANI denen o kırılma noktasında, bunu değil diğer seçeneği tercih edebilirdi de...\n\nSen özgür iradenle bu kararı verebildin öyle mi?\n\n- Aynen öyle, böylece geleceğimi planlıyorum...\n\nHayır hayır\nAslında ortada bir karar filan yok\nSadece hayat ortaya çıkıyor\n\n- Ama ben bir karar verdim\n\nHayır hayır\nZihnin tüm şartlandırılmış geçmişi\nO kararı verdi...\n\nKorkular, güvensizlikler, travmalar, öyle görüşler, böyle sanışlar, kanışlar, yargılar, arzular\nO kararı verdi...\n\nŞimdi aşk ile bir dahi sual eyle kendine:\n\nBütün değişkenlerden bağımsız olarak\nSen mi karar veriyorsun\nYoksa zihin mi duruma tepki veriyor?\n\n- Bilemedim ki şimdi; benim özgür iradem gerçek değil mi yani?\n\nKararın, tercihlerin, dahası iraden, senin kadar gerçek...\n\nAma kesinlik-kalıcılık-varlık isteyen kişisel zihin bu haberden pek hoşlanmaz\n\nVe şu kesin gerçeği itirafa pek yanaşmaz:\n\n• Korku, geleceğin ne getireceği 'bilmemek' konusunda rahatlamamı engelliyor.\n\n• Kendime-çevreme, kontrolün bende olduğuna dair yalan söylüyorum.\n\n• Her karara gömülü nice bin değişkeni görmezden geliyorum.\n\n\nOysa avuntu bunlar, teselli bunlar...\nArtık yalan söylemeyi bırak\nKendini kandırmaktan vazgeç\nYanıltıcı otonom kontrol yükünden kurtul\n\nHem ne vakit mükemmel kararı\nTek başına vermen gerektiğini düşünsen\nGerisi hep kaygı, hep endişe...\n\nArtık gam yeme\nBurada\nŞimdi olan üzerinde\nBir karar yetkisi olan\nAyrı bir varlık yoktur\n\nBir sonraki nefesi ayarlayan\nHiç bilinmeyen bu güce güven\nTAM olarak rahatla\nBelirsizliği kucakla\n\nYegâne varlığın\nBüsbütün akışı olan\nHAYYatın\nSen-ifadesini\nKendiliğinden\nHareket ettirmesine izin ver.\n\nGüneşi, yıldızları, ayı yüzdüren\nYa seni beni de bir güzel yüzdürüyorsa?\n\nŞimdi\nYa B1Rak\nYa sürüklen\n\nVe bir dahaki sefere karar vermengerektiğinde\nÖnce şu nefesi biraz izleyesin\nVe nefes alıp verme kararını veren\nBİR-SEN-OLDUĞUNDAN emin olasın.\n\nZira nefes hayâtîdir\nNefes kiminse hayat O•nundur\nNefhâ-i Rahmân soluğundur\n\nVe bu gerçeğe uyanış,\nSerbest düş-üş...\nBir iniş yeri olmadığı anlayışı\nSadece bilinmeyene doğru\nSonsuz bir düşüş\n...\nDüş-müş-üz\n...\n♫\nİçindeymişik\nYeşilmişik\nDüşmüşük\n♫\n...\nHürmüşük"
    },
    {
      "id": 202407092242,
      "text": "[SÖYLEŞİ KAYITLARI'NDAN]\n\n- Aydınlanma güneşi ne vakit doğar?\n\nGüneşe batmaktan ne zarar var?\n\nGerçekte,\nAydınlanma diye bir şey yok ki...\n\nÇünkü aydınlanmayı uman\nöyle bir ben gerçekte yok durur\n\nHem şafak, güneşin doğması mı yoksa dünyanın yüzünü ışığa dönmesi mi?\n\nAydınlanma,\nzihnin\nkendi\nGerçek ışıltısını tanımak için,\ndışarı çevirdiği yönü\naksi istikamete\ndönmesinden başka nedir ki...\n\nGerçek asla doğmaz\nSadece sahte olan batar\n\nİnnel bâıle kâne zehûqa\n[İsra:81]\n\nŞüphesiz bâtıl, sahte, hayal, her an batıp durucudur.\n\nGerçek bütündür ve bütünden daha az olan hiçbir şey gerçek değildir, geçecektir.\n\n- Peki bir diğerine bir şeyler vermek neden iyi hissettirir?\n\n...\n\nBizim\nGerçek Doğamız\nyaratımdır.\n\nYaratmak\nSaf vermektir\nKarşılıksız\nBeklentisiz\nKendine ayırmadan\nKendini ayırmadan\n\nSen hiç su dolabı gördün mü?\n\nDolap değirmenler gibi dönen\nÜzerinden su geçiyor al gülüm ver gülüm\n\nMutlak yaratıcılık\nİşte böyle tutup bırakarak\nAlıp vererek\nHer an gerçekleşir durur\nHer an bir akışta olur\n\nVerdiğimizde\n(Aslında bu akışı tutmadığımızda)\n\nbu Mutlak doğa ile uyum içinde hareket etmek\nKendine gelmek iyi hissettirir...\n\nÇünkü vermek,\nKendi gerçeğimizden bir doz almaktır...\n\nAma bir elin verdiğinden diğeri haberdar olmadan...\n\nTutarsan yük olur\nVeren kurtulur vesselam"
    },
    {
      "id": 202407061009,
      "text": "[SÖYLEŞİ KAYITLARI'NDAN]\n\n- Bu zevkte kendine acıma, alemlere rahmet, şefaat nasıl okunabilir?\n\nKendime baktığımda, biyoloji var, psikoloji var ve aşkın olan...\n\nBir beden ya da başka bir şey var, kendime şefkat var ama kişiye değil zira gerçek değil...\n\nTuzak mü-kem-mel olduğu için öz-benliğin, sahte bir kimlikle özdeşleşmekten kendini alamadığını görüyorum.\n\nAma şimdi kendimle konuşuyorum ve diyorum ki...\n\nHadi ama, hiçbir şey olmadı.\n\nSen hâlâ olduğun şeysin, neysen osun işte...\n\nSana hiçbir şey olmadı işte. Bedenle özdeşleşerek bile daha az olmazsın ve özdeşleşmeyerek daha fazla olmazsın!\n\nBeden orada olduğu sürece, hayal perdesine kurulu sahnede bedenin keyfini çıkar ama sen ona bağımlı değilsin...\n\nEğer bedensen, bedenin tadını çıkar. Eğer ruhsan, ruhun tadını çıkar. Farkındalık varsa, farkındalığın tadını çıkar ama onun varlığına bağlı kalmayasın.\n\nSen deneyimlediğin şeye rağmen varsın, ondan dolayı değil! Bu ikisinin ayırdına varabiliyorsun değil mi?\n\n'Yalan Dünya' derler bu aldanış yurdundan kurtulma şansınız olduğunu filan söylemiyorum.\n\nBilakis bundan kurtulmak için hiçbir şansın olmadığını söylüyorum, gerek de yok.\n\nTastamam çaresizsin\n\nKendinizi bir bedende, bir kişi olarak deneyimlemek zorundasınız...\n\n'Gerçek, illüzyonun ikili kanatlarında taşınabilir, doğru ancak yalanla anlaşılabilir.'\n\nTav'an ev kerhen\nHoşuna gitsin ya gitmesin.\n\nAma buna bağlı kalmayasın\nYoksa yanmayı deneyimler-sin\n\nSadece olduğun şey olarak, geçenden geçen olarak olduğun gibi olursan bağımlılık yoktur.\n\nÖzgürlüğün sınırsızdır, bedenle sınırlı değildir.\n\nDeneyimler seni sınırlamaz. En küçük tünel manzarası bile seni sınırlamaz. Evrenin en parlak görünümü bile sınırsız yapmaz seni.\n\nSen, an be an sınırsız ve sınırlısın, ne isen osun: sınırlı olan sizi sınırlı yapmaz ve sınırsız olan da sizi daha sınırsız yapmaz.\n\nSen her an mutlaksın yine de zamanda göreceli görünebilirsin\n\n- İyi ama bu paradoks çok tehlikeli değil mi?\n\nBen de buna işaret ediyorum. Hiçbir şeyin zâtın için tehlikesi yoktur. Hiçbir şeyden korkmana filan gerek yok.\n\nMutlak doğan hiçbir şeyin içinde sıkışıp kalamaz.\n\nKapana kısıldığını deneyimlesen bile, kapana kısılmış değilsin!\n\nYani, evet öylesin ama değilsin.\nHer zaman bu paradoks vardır.\n\nAkış çokluk-çeşitlilikten yana...\nYani kendini mümkün olan her şekilde deneyimlemek zorundasın.\n\nCanının istediğini yapabiliyorsan bile canının niye onu değil bunu istediğini bilemezsin.\n\nHangi yolu seveceğine karar veremezsin.\n\nNeyi sevip sevmediğine, hangi yemeği sevdiğine bile karar veremezsin.\n\nBu her zaman olduğu gibidir.\nHer sahnesinde tam lazım olduğu gibi yerli yerincedir.\n\nAma şunu net bir şekilde görün:\n\nBu, seni olduğundan daha fazla veya daha az yapamaz!\nAma öyle sanmaların sonu bulunmaz...\n\nDolayısıyla, hiçbir şeyin dezavantajı ya avantajı, kârı ya zarârı yoktur, sessiz farkındalık içre seyre-devre devâm vesselâm"
    },
    {
      "id": 202406271542,
      "media": "https://benolanben.com/dinle/baska&530",
      "text": "[SÖYLEŞİ KAYITLARI'NDAN]\n\n- 'Âşıkta keder ne gezer, gam halk-ı cihânındır' kimin için geçerlidir?\n\nÂşık için\nAşkı bir nesneye yönelmemiş\nKendini arayıp kendinde bulamayan için\n\nAklı başta gezmeyen\nBir nesneye bir kimseye\nGelip geçene ben-im demeyen\nAşk ile sırılsıklam olanlar için\n\nGam ve keder, sınırlı bir benlik fikrine tutunmada gizlidir hep\n\nAşk idelim bir kere;\nTaşıdığınız bir kimlik yok\nYanınızda benliğinizin bir imgesi yok,\nKim olduğunuzun sâbit bir tanımı yok,\n\nE peki geriye kalan ne?\n\nHer an bir renkte görünen bir ışık\nÖzgürlüğün kendisi çok şık\n\nBak neder öyle bir güzel âgâh ol:\n\nVechini görsem dağılır aklım\nZülfün ona çün muktedâ düşdü\n\nYüzünü görsem akıl düğümüm çözülür, yüzüne işaret eden o saçın var ya işte +o-dur bana rehber, gözümü ondan ayırmayam meğer...\n\nKim seni buldu kendi yok oldu\nVaslına ey dost cân bahâ düşdü\n\nAşka uşşâkın da'vet etmişsin\nCân kulağına ol sadâ düşdü\n\nBu Niyâzî’nin hiç vücûdunda\nZerre komadı hep bekâ düşdü"
    },
    {
      "id": 202406262251,
      "text": "[SÖYLEŞİ KAYITLARI'NDAN]\n\n- Kendimizi ne sanıyorsak o değil; kendimizi olmadığımız şey sanıyoruz... Yani neden olamadığımız şey olduğumuzu unutuyoruz?\n\nÇünkü hatırlamak zorunda değilsin, bu yüzden pekala unutabilirsin, bunda bir tehlike\nbir sakınca yok.\n\nHem neden olmasın, neden unutmayalım?\n\nAma kendini hatırlamak zorunda değilsin, bu yüzden kendini unutabilirsin.\n\nKendini unutmanda bir tehlike yok, zaten kimseye, hiçbir şey olmadı.\n\nNeden kendinizi unutmayasın ki sonra hatırlamanın keyfini yaşarsın fenâ mı?\n\nAma unuttuğunda aslında unutmamış olursun ve hatırladığında da hatırlamazsın.\n\nYani belki bir unutuş vardır sahnede ama unutan 'kimse' yok!\n\nHiç kimse\nVar olduğunu,\nmevcudiyetini unutmamıştır.\n\nVar olduğunu unutamazsın\nVe bu yüzden hiçbir şey olmadı.\n\nYok bişî sana öyle gelmiş..."
    },
    {
      "id": 202406230008,
      "text": "[SÖYLEŞİ KAYITLARI'NDAN]\n\n- Her şey bir-biri-yle bağlı, ne varsa bağlantılı. Her şeyi birbirine bağlayan şeyin ne olduğunu merak ediyorum, lutfetmez misiniz?\n\nNedir hâlin odur suâlin\nAcaba sıkışıp dar-alanlar mı var?\n\nİşbu suâlin zihnin yakalandığı döngüsel bir mantık olduğunu fark ettiniz mi?\n\n'Her şeyin birbirine bağlıdır'\nDendiğinde, zihin tatmin olmaz ve bu bağlantıyı neyin tesis ettiğini bilmek ister.\n\nZihin, önce 'her şeyi' yaratan ve sonra birbirine bağlayan fiziksel bir 'nesnenin' olması gerektiği cevabını meyledecektir.\n\nDaha sonra zihin, daha düşük düzeydeki 'kim' veya 'ne' yerine daha yüksek düzeydeki bir diğer 'kim' veya 'ne'yi yaratacaktır!\n\nZihin, alt seviyede olanların üzerine üst seviyede, bir nice daha ulu, daha aşkın, daha muktedir, daha daha yüksek varlık bulmak isteyecektir.\n\nVe bu mantıksal arayış biteviyedir çünkü zihin söz konusu olduğunda, daha düşük şeylerin üzerinde, onları kontrol ediyor gibi görünen 'daha yüksek nesneler' olmasa olmaz!\n\nBu nevi desenleri, döngüsel mantık tuzaklarını tespit edebilecek kadar duyarlı mısınız?\n\nEvet, birçoğumuz yine zihinsel işlevler marifetiyle şu varsayımlarda bulunulduğunu tespit edebilir:\n\n1) Dışarıda birbirinden ayrı 'şey-ler' vardır.\n\n2) Bu sözde 'şey-ler' arasında bir bağlantı vardır.\n\n3) Tüm alt 'şey-ler'in üzerinde daha yüksek bir şey vardır ve bu daha yüksek nesne neyse, daha düşük 'şeyler' arasındaki bağlantıyı kurabilir veya yok edebilir, işte bu da 'kontrol' yanılsamasıdır.\n\nBu varsayımlar dayanarak, öngörüyü gerçek sanarak sualiniz açığa çıkabiliyor.\n\nİlla bir cevap dönecekse şimdilik şöyle görünüyor\n\n...\n\n1) 'Şey-ler' gibi durağan kavramlar sadece kişisel zihin tarafından hayal edilen kavram veya var-sayımlardır.\n\nBırakın 'şey-ler'i, herhangi bir 'şey'i bile kesin olarak tanımlamanın hiçbir yolu yoktur,; şey denilen şey yaklaştıkça kaybolacaktır.\n\nDünkü rüyanızda, zihnin kurduğu tezgahtan pay biçin...\n\n2) 'Şeylerin' varlığını belirlemenin hiçbir yolu olmadığı anlaşıldıktan sonra 'bağlantı' kavramı kendiliğinden çöker.\n\nBurada hiçbir 'şey' yoksa hâlâ hangi 'bağlantı' ile ilgileniyorsunuz?\n\n3) Artık herhangi bir 'şeyin' gerçek olduğunu belirlemenin hiçbir yolu olmadığını anladığınıza göre, 'şeyin' ötesinde daha yüksek bir 'şey'in veya 'kimse'nin olduğunu nasıl varsayabilirsiniz?\n\nDolayısıyla bu 'süper varlık' var-sayımı da çöküyor.\n\nHerhangi bir 'şeyin' gerçek olduğunu belirlemenin, daha düşük seviyedeki 'şeyleri' kontrol eden bir 'süper varlığı' belirlemenin hiçbir yolu yoktur.\n\n'Bağlantılı' ya 'bağlantısız' mantığı birden anlamsızlaşıyor.\n\nŞimdi bu açıklık sizin için yeterince açık mı?\n\nSualinize zemin teşkil eden mantık, basitçe geçerli değil...\n\nZihnin tüm varsayımlarının yanıltıcı olduğunun farkına vararak, hiçbir soruyu zihnin varsayımlarının mantığına göre yanıtlamanıza gerek kalmaz.\n\nDuyarsınız ve icabında güler geçersiniz...\n\nBu zihinsel mantıklar, bu muz kabukları, bu dolmalar birer şakaymış gibi bu soruları görmezden gelmeye başlıyorsunuz.\n\nTekrar vurgulamak isterim ki evvelki mevsimlerde seyredenler için 'her şey birbiriyle bağlantılıdır' demek son derece normal olsa da feleğin çemberinden geçip inceldikçe bu türden yüzeysel ifadeler artık pek de tat vermez...\n\nApaçık görüyorsunuz ki doğrudan 'bağlantılar' hakkında konuşmak şöyle dursun, herhangi bir 'şey'i tanımlamanın bile bir yolu yok.\n\nKENDİ diye-bildiğimiz Mutlak Benlik, hiçbir şekilde bir 'şey' ayrı bir varlık değildir.\n\nTürlü sûretlerde görünebilir...\n\nSûret sûrettir\nAynadaki sûretin aslı yoktur\n\nKENDİ sayısız 'şey-nesne' ve 'insan-kimse' gibi görünebilir.\nAncak görünüş sadece görünüştür.\n\nBir anlığına 'Kişi-ler' veya 'olay-lar' gibi görünen, öyle sanılan şey, yalnızca yüzeysel bir görünüştür.\n\nGörünmek sorun değildir...\n\nNe var ki öyle görünen olguları ciddiye almak, gerçek sanmak yanılsamaya yol açabilir.\n\nYanılsama ise acı çekmeye yol açar.\n\nAyrıca ne gerçek bir yanılsama ne gerçek bir acı olmadığını da unutmayın.\n\nTüm yanılsama ve acılar sadece görünüşten ibarettir.\n\nSonra mı?\nEsaslı bir rüzgar eser\nHayal tezgahı dağılır\nSonra pufff!\n\n'Yok bişî! Bana öyle gelmiş...'\nSinema çıkışına çok yakışan bir hayret cümlesidir.\nGözü açılanın, güneşe çıkanın diline pek yakışır.\n\n'Acı'nın bile sadece yüzeysel bir olgu, görünüşte bir olay olduğunu ve gerçekte sorun olmadığını göreceksiniz!\n\nAcının farkındalığı acı değildir.\n\nSofrandaki son biberi hatırla...\n\nÂfiyet olsun"
    },
    {
      "id": 202406132359,
      "text": "[SÖYLEŞİ KAYITLARI'NDAN]\n\n- Zihnimizi ayrılık inancından nasıl iyileştirebiliriz?\n\nRüya görürken, rüya yoluyla rüyada görülen karakterlerin zihinlerini iyileştiriyor musunuz?\n\n- Yok da... Nidelim?\n\nSevip geçelim\n\nRüyanın rüya olduğu bilindiğinde\nMüdahale etmek, değiştirmek gerekmez\nRüyadır der, görür geçeriz vesselam"
    },
    {
      "id": 202406091841,
      "text": "[SÖYLEŞİ KAYITLARI'NDAN]\n\n- Yani benden uzakta benim dışımda, süper güçleri olan bir tanrı olsa ve darda kaldığımda yetişse diğer vakitler pek karışmasa... Hayatım daha kolay olurdu gibi geliyor.\n\nİnşallah dışarıda bir Tanrı vardır.\nVe böylece kendimi biraz daha umutlu hissedebilirim.\n\nKendimi bu kadar kısıtlı bir durumdan kurtarmak o kadar zor ve yorucu geliyor ki....\n\nDarda kalıyoruz ve bu kısıtlı durumdan çıkamıyoruz işte...\n\nBu kadar maneviyat okuduktan sonra kendimi hâlâ düşünce hapishanesindeymiş gibi hissediyorum. \n\nAcaba başka bir yolu mu var mıdır?\n\nTamam, o an düşüncelerim ne derse desin, hiç direnmeden öyle olmasına izin veriyorum. \n\nİyi ama neden kendimizi sınırlayacak düşünceler yaratıyoruz?\n\nGerçekliğin o versiyonu da var gizli hazinemizde, 'Ene 'inde zanne abdî bih: Ben kulumun zannı üzre evirip çeviririm buyurmuş' işte... \n\nŞu var ki kişinin tüm istekleri, arzuları, korkuları, umutları, endişeleri ve hayalleri içi boş bir merkeze sarılır:\nKullanışlı Ben Yumağı\n\nUmut meselesine gelince...\n\nUmut, bu anlamda bir tür zehre benzetilebilir ve zihnin tipik yanılsaması, \n\n'Bir ümit' hissiyâtında, şimdiki andan nefret etme ve onun yerine sözde daha iyi bir gelecek dileme umuduyla yansıtılır. \n\nŞimdiki an zehirlenmesi yaşanır ve ondan kaçmak için geçmişe ya geleceğe uzanır.\n\nİşte bu zihnin yaman aldatmacasıdır.\n\nKaçınma efekti içerdiğinden\nAcı çekmek ve umut etmek aynı yanılsamadır.\n\nBenzer şekilde, acı çekmek ve pişmanlık duymak da aynı etkiye sahiptir.\n\n'Şu anda zihin ne derse desin, onu olduğu gibi bırakıyorum ve ona direnmiyorum' dediğinizde haklısınız. \n\nAncak daha incelikli ve derin bir şey, daha latif bir espri var:\n\n 'Direnç' varmış gibi görünse bile, olduğu gibi olmasına izin verilebilir ve ona izin verin, işte o vakit akış, yenilmez olacaktır. \n\nBurada vurgulanan incelikleri, 'ciddiye bile almamanın' inceliklerinden bahsediyorum\n\nZira zihin, üflenen ciddiyet enerjisi ile beslenen bir balon gibidir; ciddiye almazsan şişmeyebilir.\n\nŞu anda olan, ümit dolu hissiyât ise varsın olsun sorun değil ancak onları fazla ciddiye almayın ve onlara gülüp geçin ve tutunmadan gitmelerine izin verin.  \n\nZihinde yükselen 'ümit' veya 'pişmanlık' dalgasının farkına varmak, bu tür zihinsel mantığın ötesine geçmektir, dalgayı aşmaktır.\n\nİşte çoğu insan bunun farkında değildir ve gaflet tam da buna denir.\n\nNiceleri dalgaya gelir ve sâhilde bir bir ölüp gider vesselâm.\n\n  \n\n  "
    },
    {
      "id": 202406061959,
      "text": "[SÖYLEŞİ KAYITLARI'NDAN]\n\n- Elhamdulillah maddi durumum iyi, sosyal statüm de yerinde... Ama yazdıklarınızı okuduktan sonra kendimi çok kötü hissediyorum. \n\nZenginliğimin ve sosyal statümün manevi gelişimime olumsuz bir etkisi olup olmadığından şüphe etmeye başladım. \n\nBir yandan da tırnaklarımla kazıyarak edindiğim, yıllar yılı biriktirdiğim tüm bu servet ve sosyal statüyü feda etmek benim için zor, çok zor...\n\nİşte kendinize her zaman hatırlatmanız gereken anahtar: \nAllahu nurussemavati velard\n\nSiz Sonsuz Işıldayan Enerjinin ta kendisisiniz. \n\nHer ne kadar bedeni olan bir insan gibi görünseniz de aslında öyle değilsiniz. \n\n'Bedenli insan' \nZihin tarafından varsayılan soyut bir yorumdur. \n\nTıpkı dün gece rüya gördüğünüzde olduğu gibi, aslında siz o 'rüya bedenine sahip rüya insanı' değilsiniz. \n\nAma hiç endişelenmeyin. \n\nTen suretinde insan olarak görünmek bir sorun değildir çünkü aslında böyle bir durum olmadığınızı bilirsiniz. \n\nBilmek işin anahtarıdır. \n\nKendinizi bir insan gibi görünmemeye zorlarsanız, oyunu ciddiye aldığınız için bu görünüşteki bir imgeyi gerçeklik olarak kabul etmekle eşdeğerdir. \n\nBu bir illüzyonu, gerçeklik olarak kabul etmekle eşdeğerdir. \n'Bedenli bir insan' gibi...\nPeki öyle olsun\n\nBu türden bir imge, desen ya da kalıbın dilediği gibi özgürce akmasına izin verin, neden zahmet edesiniz ki? \n\nİnsan de-sen-i\n\nRüyalardaki bir görüntü veya desen, kalıp sizi rahatsız eder mi? \n\nHayır, rahatsız etmezler. \n\nBir imge ya da kalıbın size sorun yarattığını düşündüğünüzde, Zihnin anlatıları tarafından kandırılıyorsunuz, ciddi ciddi aldanıyorsunuz demektir.\n\nİşte bu yüzden Zikrullah çokça farz...\n\nKendinize daima bu görüntü ya da kalıptan ziyade, Sonsuz Işıldayan Enerjinin kendisi olduğunuzu hatırlatın. \n\nBir kez daha vurgulamama izin verin: \n\nKendinizi şu ya da bu BENLİK kalıbı olarak düşünmek yerine, o kalıptan akan enerji olduğunu fark etmek.\n\nKendinizi şu ya da bu kalıp olarak düşünmek yerine ÖZ-BENLİĞİNİZin  sonsuz enerji oluşuna nasıl dikkat edebilirsiniz? \n\nHayallahım sadece kalıpları-desenleri fark ederek! \n\nSadece görünüşte sıradan olan her türlü deneyim modelini fark ederek...\n\nTüm kalıpların geçici doğasını fark ederek, sürekli olarak geçici kalıpları tezahür ettiren sarsılmaz BENLİĞİ keşfedeceksiniz. \n\n\nBöyle bir keşif belli bir anda\n(ecel-i müsemma)\n otomatik olarak, kendiliğinden gelecektir. \n\nGelmesini sağlamanıza gerek yok, siz her türlü sıradan görünen kalıbı fark etmeye devam ettikçe otomatik olarak ve kendiliğinden gelecektir!\n\n'Para kazanmak' mı?\nZihnin 'para kazanmak' olarak yorumladığı enerji kalıplardan sadece bir tanesidir. \n\n'İyi bir sosyal statü'\nZihnin 'iyi bir sosyal statü' olarak yorumladığı bir başka enerjik kalıp türüdür. \n\nTüm bu kalıplar aslında iyi ve kötü anlamlarına sahip değildir. \nBu anlamlar zihin tarafından ima edilir. \n\nBu deneyimsel kalıplar tıpkı dün gece rüyalarda yanıp sönen rüya kalıpları gibidir.\n\nHiç bir birikiminiz yok mu? \n\nN'olmuş yani bırakın kalıplar geçip gitsin, desenler geçsin...\n\nÇok servetiniz mi var? \nKimin umurunda, bırakın kalıplar geçip gitsin. \n\nGördüğünüz hiçbir şey ve deneyimlediğiniz hiçbir şey sonsuza dek kalıcı olamaz çünkü bunların hepsi gelip geçici enerjik kalıplardır. \n\nBelki kalıpların bir bölümünde zengin bir iş adamı deseni varmış gibi görünür. \n\nBelki bir sonraki kalıpta sokakta bir dilenci vardır. Kimin umurunda! \n\nDikkat etmeniz gereken tek şey:\n\nKalıplar ne gibi görünürse görünsün, hepsi sizin kendi BENLİK kalıplarınızdır. \n\nHepsi de BENLİK için birer oyun ve eğlence gibidir.\n\nZengin gibi görünüyorsanız\nNeden olmasın? \nVermesini bilin...\n\nBir komedinin tadını çıkarır gibi bu örüntünün tadını çıkarın. \n\nBelirli bir kalıbın aktığı şekilde akmasını değiştirmeye veya durdurmaya gerek yoktur. \n\nBir hava eser ve\nKalıplar, desenler, örüntüler\nKendiliğinden değişebilir, bırakın kendi kendine değişsin. Belirli bir kalıp türüne takılıp kalmayın vesselam\n"
    },
    {
      "id": 202406061155,
      "text": "[SÖYLEŞİ KAYITLARI'NDAN]\n\n-Sizden duyduğum her şey, boşluğuma tam oturuyor, ezberlemek istiyorum ki bir anahtar gibi her kapıyı açabileyim...\n\nBurada ciddi bir yanlış anlaşılma mı var?\n\nBoşluğu boş bırakmakta fayda var...\n\nHakikat ya da gerçeklik saklanamaz, sonra kullanmak üzere depolanamaz.\n\nBiriktirilemez çünkü birikmez.\n\nBiteviye akıyor işte...\n\nDonduran suyu düğüm attım sanır\nAyrılık azabında kıvranır\n\nHerhangi bir içgörünün, anlayışın veya farkındalığın değeri yalnızca ânın sürekli tâze varlığında olabilir.\n\nDünkü farkındalık heç de iyi değil;\nO olduğunda capcanlı idi\n\nO Şimdi öldü, canlılığını kaybetti.\n\nŞimdi \nŞimdi olan var\n\nVe canlılığıyla yıkamaya devam ediyor\nBoş-alanı\nBoş-geleni\n"
    },
    {
      "id": 202406042257,
      "text": "[SÖYLEŞi KAYITLARI'NDAN]\n\nUyanış\nAydınlanma\nKendini Gerçekleştirne\n\n- 'Gerçekleşme' kelimesini kullandığınızda ne demek istiyorsunuz? Zira çoğu insan bunu, bir tür anlayış, idrak olarak kavrama eğilimindedir.\n\n'Gerçek' ile 'gerçekleşme' kelimelerinin birleşimine bir bakın; bu hem gerçektir hem de gökte, bâtında gizli gerçek manâsının zaman ve mekânda yerde zâhiren ortaya çıkmasıdır; uçanın yere konması, tohumun meyveye durmasıdır.\n\n- Peki bu gerçekleşme, bu farkındalık kendini zamanla ortaya çıkaran bir şey mi, yoksa farkındalığın bir öncülü var mı?\n\nZaman içinde Öz'ün farkına varılmadığı, gerçekleşmediği bir an var mı? Olup durur...\n\nAma sen kendinin ne olduğunu sanıyorsan o asla kendini gerçekleştirmeyecek. \n\nZihinde bir fikir veya san-al bir nesne nasıl gerçekleşebilir? \n\nBurada aydınlanmanın anlamı,  bilincin, yüzeyde bir kez bir nesne-ilişki-faaliyetle özdeşleştikten sonra kaynağa geri dönmesi, zamandayken bir anda sonsuzluğu hissetmesidir; bilinç, vâr olduğunun bilincine varır. \n\nTasavvuf zevkindeki gizli hazinenin, bilinmekliği sevmesi, marifetullah tam da budur.\n\nFakat asıl kendimiz yani 'Ben olan Ben' asla aydınlanmış ya aydınlanmamış değildir, her an nasılsa öyledir.\n\nOnun hakkında ne söylerseniz söyleyin, her zaman tüm aydınlanma ya aydınlanmama fikirlerinden önce gelir.\n \nBunların hepsi bir yığın kavram ve kavramların gerçekliği yoktur.\n\n- Aydınlanmadan önce de aynı şekilde var olduğunu söyleyebilir misiniz?\n\nKimlikte adı yazan psikolojik süreç olarak, bir düşünceden ibaret olan Benlik asla aydınlanmış ya da aydınlanmamış değildir zira varlık yüzü görmüş değildir.\n\nBu anlamda, herhangi bir şeyin farkına varan 'hiç kimse' yok, aydınlanmanın bir parçası olan sen-ben bile. \n\nBilemiyorum belki de nihai feragati, mutlak teslimiyeti kastediyorsunuz...\n\nGelişme, iyileştirme veya değişme arzusuyla dolu olduğunuzda, olduğunuz şeyden kurtulmanın, bütünden çıkmanın artık bir yolu olmadığını ve hiçbir zaman da olmayacağını gerçekten görürsünüz. \n\nAsla\nZaten \nolduğunuz \nşey\nolamazsınız!\n\nOlduğunuz şeye dönüşemezsiniz!\n\nBu aydınlanma, birinin deneyimleyebileceği yani birine 'olan' olup biten bir şey değil, sadece bir 'ahaaa, demek öyle' ânıdır.\n\nOlduğunuz şeyin zaten her zaman olduğunuz ve her zaman olacağınız şey olduğunu apaçık görmektir. \n\nOlduğunuz şey olarak zamanın dışındasınız. Zaman sizin sâyenizde ve ancak sizin zihninizde var; zaman sâdece sizin o mekanda ne olarak göründüğünüzü anlık olarak yansıtır.\n\n- Fenâfillah'a, Nirvana'ya bir adım kala... Bu bırakış, bu nefes veriş sanki egonun son nefesi gibi bir şey...\n\nİlk nefesinden haberdar olandır\nSon nefesinden de haberdar olacak olan\n\nİlk ve sonuncu arasında hiç değişmeden kalan yine O\n\nYani hiçbir zaman nefes alan bir ego olmadı. 'Son' nefes diye bir şey yoktur çünkü 'ilk' nefes diye bir şey yoktur. \n\nBunda bir süreç yaratamayın zira ortada bir süreç yoktur. Bir süreç için başlayan biten bir olay gerekir.\n\nYalnızca olduğunuz şeyin tek gerçek olduğunu ve duyusal olan her ne ise, ona hiçbir zaman dokunmadığını görürsünüz. \n\nVe bu yeni bir şey değildir, kadîm ve sonsuzdur yani hem ezelî hem ebedî; evvel ve âhir kendi...\n\nSadece bu 'aha, işte bu, sonsuz' \n\nAllah \nVahid\nEhad\nSamed\n\nAllah sonsuz\nEvrene kaç sonsuz sığar\nBir tek\n\nİşte var olan tek şey sonsuzdur ve bu bir deneyim değildir, bir olay değildir.\n\n...\n\n- Çoğu kişinin ortak anlayışı şudur: 'Ben bilinçliyim, benim özelliklerimden biri de bilinçtir.'\n\nDolayısıyla 'mülkiyet' fikrinden, bilince sahip olma fikri mi çıkıyor?\n\nİşte bütün bunlar ayrılık hissi yüzünden olur. \n\nSonuçta ilkin ayrı-bağımsız bir kişi olma duygusu ortaya çıkar ki bu yanlış görünse de tertib-i ilâhî icâbı pek gereklidir...\n\n- Demek istediğiniz şu mu: 'Bilinç, bir kişinin rolünü oynar, ancak bilince 'sahip olan' bir kişi yoktur.' \n\nEvet eğer tüm  bunların içinde herhangi bir sahiplik varsa, o da bir kimseye 'sahip olan' bilinçtir, hem bütün kimseler rolünü oynar hem bütün nesneler olarak görünür.\n\n- Yani bilinç her an bir görüntü bir sûret mi yaratıyor?\n\nBu demde zevkimiz yaratılış değil \nKi böylece teselli yerine tecellî buluyoruz...\n\nYaratıcı yok, yaratılış yok. \n\nYalnızca tek bir benlik, tek bir varlık ve bu varlığın zat-sıfat-fiil devriyle hayal-tezgâhında ortaya çıkışı yani tecelli vardır; işte bu sonsuz bir açılımdır.\n\nYegane varlığın dışında hiçbir şey olmadığından bağımsız bir yaratıcı ya da yaratım olamaz. \n\nBu açılım, bilinç olarak 'Ben', 'Ben varım' düşüncesine dönüşür.\n\n'Ben varım' düşüncesinden 'Ben zaman içindeki bir nesneyim' hissi doğar. \n\nBütün bunlar Varlığın ortaya çıkışının, noktanın açılımın birer mevsimidir.\n\n- Görünüşe göre üç seviyeden bahsediyorsunuz:\n 'Ben', 'Ben var-ım' ve 'Ben buyum'.\n\nBütün bunlar sadece birer kavram ve kavramsal olmayan tek şey Varlık'tıri Öz-benlik'tir.\n\nKavramlarla olaylara sonsuz açılardan bakabilir ve bu süreçte yeni ve farklı kavramlar yaratabilirsiniz. Ama bu hiçbir açıklama gerektirmez! \n\nBu bir zevk\nVe zevk sadece tadılabilir\n\nBu yalnızca bir görme meselesidir, yüzeydeyken tam merkeze yönelmek, Öz-Benliğimiz olarak Varlığın tek başına gerçeklik olduğunu ve bu gerçekliğin tüm varlık ya da yokluk fikirlerinden ve ona dair kavramlardan önce geldiğini görmek, Subhanallah biraz da bu demek...\n\nZira zihinde ortaya çıkan her fikir kurgudur.\n\nKurgudan, fikirlerden önce gelen şey, sizsiniz. \n\nAllah'ın zâtını DÜŞÜNMEK'ten men edilmesinin hikmeti budur\n\n'Daha net' bir kavram yaratmak için bir kavramı başka bir kavramla değiştirmek pek de bir avantaj değildir. \n\nBu bizim zevkimiz olan anlayışın bir parçası değil. \n\nBahsettiğimiz şey, sizin ne olduğunuzdur ve bu, onun nasıl işlediğine dair anlayış veya bilgi gerektirmez. \n\nSadece kendi doğrudan deneyiminle izle ve gör!\n\nVarlık her şeydir ve olup biten her şey yalnızca Varlık'ta, Varlık ile, Varlık olarak ve Varlık tarafından gerçekleştirilir; bu evde yabancı yoktur, bu yüzden Kâbe Allah'ın evi, gayriden boş...\n\n- Ama insanlar buraya geliyor çünkü anlamak, hikayenin dışına çıkmak, bir şeylerin farkına varmak için  içlerinde zonklayan bir dürtüleri var.\n\nEvet farkındayım, insanlar bir çıkış yolu bulmaya geliyorlar ve ben onlara çıkış yolunun olmadığını gösteriyorum. \n\nNe güzel değil mi?\n\nÇıkış fikrinin 'çıkış yoluna ihtiyacı olan' öyle birinin var olduğuna dair körü körüne bir inançtan kaynaklandığını görmeye gelebilirler.\n\nZira kimseye hiçbir şey veremem, kimseden hiçbir şey alamam.\n\nVarsa yoksa belki biraz ayna tutmak...\n\nKendilerini ne sandıklarından bağımsız olarak\n\nOnlara oldukları şeyin hiçbir şeye ihtiyacı olmadığını, zâten oldukları şeyi bırakmalarına gerek olmadığını gösterirsem, bildikleri hiçbir şeyin, aslında kendileri olmadığını doğrudan görebilirler. \n\nBu anlamda biz Adem'in çocukları değil, idrakin, algının çocuklarıyız.\n\nMutlak algılayıcı olmasaydı hiçbir şey mevcut olmazdı. \n\nGöreceli algılayıcı olan kişi bile algılama eyleminin bir parçasıdır.\n\nVe gölgede olanın gölgesi olmaz...\n\nAlgılayanın fikirleri, algılama eylemi ve algılanan nesne, bu farkındalığın yalnızca bir yönüdür.\n\nAçılım, Yegana Varlığın büsbütün akışı, bir işleyişi olsa da Varlık her zaman mutlak dinginliktir ve herhangi bir açılım tarafından dokunulmadan kalır. \n\nVallahu ganiyyul alemin\nAllah alemlerden münezzehtir.\n\nNihayetinde hissi gerçekmiş gibi gelse de hiçbir şeyin açılımı yok, değişimi yok, lâ-tecelli, eşya varlık kokusu almadı yani bu bile zihin mahsülü bir kavram işte...\n...\n\n- Ama biz de kendimizi değiştirmeye gayret etmeyelim mi?\n\nNe varsa kurgu filmindir...\n\nVe bu filmde değişim büyük yanılsamadır...\n\n'Uyanık Hayat' filminde meydana gelen birçok değişim vardır. \n\nBir fincan kahve ya da bir bardak çay içerseniz bir değişim olur. \n\nArabanıza neredeyse biri çarpıyorsa ve adrenalin sisteminize hücum ediyorsa, bir değişim söz konusudur. \n\nHormon canavarının işbaşında olduğu bir ergenseniz veya adet öncesi veya menopoz dönemindeki bir kadınsanız, birçok değişim vardır. \n\nKan şekeriniz düşerse bir değişim olur. \n\nBulutlu bir günde güneş çıkarsa bir değişim olur.\n \nAma birincil, temel yanılsama, bu değişimlere 'sahip' bir kimsenin olduğu veya değişen bir nesnenin olduğudur.\n\nVarlığın büsbütün akışı olan hayatta bir şeyin görünebilmesi için iki uç arasında, seviye farklılıkları arasında bir akış gerekir.\n\nPencere açılır oda havalanır, içeri girer ve dışarı çıkar...\nBütünde elbette hiçbir şey değişmez.\n\nTıpkı alevin, balmumunun gaza dönüşümü olması gibi, sen ve ben de havanın, suyun, ışığın, biftek ve sütün başka bir şeye dönüşümüyüz.\n\n* Zat-Varlık\n** Sıfat-Renk-Özellik-Hâl\n*** Fiil-Eylem-Akış\n\nZaten varlık tek olduğu için, bazı hâller arasında bir eylem akışı oluyor. Yoksa bir nesne ya da kimse varlık olarak ikinci bir şeye dönüşmüyor.\n\nVe her şey olanın, bir şey olarak tecellîsi yani görünümü yalnızca zıddını da zuhûra getirerek ve çift kutuplu yapıda, ikili birli olarak ortaya çıkabilir. \n\nÇektiğimiz acı, aşağısız bir yukarı istemekten, hep güneş ışığı aramaktan, kesintisiz mutluluk ummaktandır.\n\nHayır, filmin tasarımı böyle değil...\n\n- Arzuladığın her şeyi elde etmek... İşte bu cennet değil mi?\n\nAslında bundan daha büyük bir cehennem yoktur. \n\nBize cennet diye anlattıkları, sürekli tatmin edilen bir arzunun hüküm sürdüğü yer olsa olsa ateştir.\n\nHem sürekli bir ferahlık, genişleme ya da sürekli bir zevk olsaydı, bu artık hiç de zevkli olmazdı.\n\nEğer sonsuza kadar süren bir orgazm olsaydı, bu hızla acıya dönüşürdü; tıpkı malum reklamlarda erektil disfonksiyon ilaçları için uyardıkları altı saatlik tehlikeli ereksiyonlar gibi. \n\nEğer 24 saat boyunca çikolatalı kek yemek zorunda kalsaydınız, beş dakika boyunca keyif veren şey bir saat içinde muazzam bir acıya dönüşebilirdi. \n\nSürekli zevk diye bir şey yoktur, olsaydı da hiç zevkli olmazdı.\n\nÇiçek açar ve sonra kapanır. Kıvrılıp yorganın altına saklanmaktan keyif duyarız.  Bazen kapanmak bazen de açılmak isteriz. \n\nElbette bazen çiçek açıp bazen solacağız.\n\nFilmlerden keyif alıyoruz. Eğlencelidirler hatta aydınlatıcı bile olabilirler. \n\nBâzen kendimizi bir hikâyenin içinde kaybetmek isteriz. \n\nAma her filme iyi ve kötü, gözyaşı ve gülücük, korku-komedi-dram yerli yerince serpiştirilmiştir  ki seyir zevki bu çeşitlilikten gelir.\n\nSürekli genişleme ya da sürekli farkındalık diye bir şey yoktur. \n\nVe herhangi bir genişleme deneyimi her zaman uyanık yaşamın rüya gibi filminin, yansımalar ve görünüşler dünyasının bir parçasıdır. \n\nHiçbir şeyin katı ya da sabit olmadığını, her şeyin boş olduğunu, var olan tek şeyin birlik olduğunu gerçekten gördüğümüzde, artık hayatla savaş halinde değiliz. \n\n'Her zaman' uyanık olmaya çalışmıyoruz. \n\nAncak bu keşfi aradığınız her yer, çok uzaktadır.\n\nBunu başarmak için yapacağınız her şey, çok fazla ve çok geçtir.\n\nZira bu yakından bile yakındır, şah damarından yakın sana, sen sandığından bile çok daha yakındır vesselam\n\n..."
    },
    {
      "id": 202405301727,
      "media": "https://benolanben.com/dinle/baska&308",
      "text": "[SÖYLEŞİ KAYITLARI'NDAN]\n\n- Bu bana hiç yakışmadı ama...\n\nÖyle kıyıda köşede durduğu gibi duran biri mi var?\n\nYok öyle bir şey...\n\nHer an bir 'sen' imajı doğar\nVe sonraki nefeste ölür, \n\nHer an\nBir sonraki benzersiz imajın ortaya çıkmasına yol açar.\n\nÖyle bir akış ki her yeni gelen an, bir öncekini yıkıyor, yutuyor tastamam\n\n- Ama bana hep aynı gibi geliyor\n\nSEN, anlık görüntülerin ardında kalan \nAnlık görüntülerin \nBiçimsiz ve Zamansız Farkındalığı \n\nAsla doğmaz ve asla ölmez\n\nSURET PERDEDİR\nNesne-ilişki-faaliyet sûretinde\nKendi görüntülerin geçerken \nFARKINDA ol. \n\nFarkında olduğunu unut\nRahatla\n\nAh bu demi\nAh bu de mi\nAh bu değil mi?\nA...H bu değli mi?\nOLAN\n...\n..\n.\nNasıl Hüseynî bir nefes esiyor bak:\n\nBöyle geçer dünya gamı-neş'esi\n\n"
    },
    {
      "id": 202405301647,
      "text": "[SÖYLEŞİ KAYITLARI'NDAN]\n\n- Tek derdim Allah olduğu hâlde O'nu neden bulamıyorum?\n\nKim bulamıyor kim?\n\nKul'dan \nAllah'a varan\nBütün yollar mesdûd ve muğlak\nAksi yönde bütün yollar açık\n\nDünya düzleminde bile\nSefere çıkarken ilk adım \nOlduğun yerden başlar\n\nO hâlde arayışa da \nbulunduğun yerden \nadım atarak başlamalısın\n\nBir hayalden yola çıkarsan geriye yorgunluk ve hayal kalır\n\nŞimdi Burada OLAN ne?\n\nÇıplaklığılya örtünen gerçek şu ki\nTanrı arayabileceğiniz bir nesne değildir\n\nAramayı bıraktığınızda \nOlan'dır\n\nArayış-direniş eylemleri\nOLAN'a perdedir\n\nVe o hâliyle bile OLAN'dır\nAma perde gerisindekini\nBen-sanınca \nGörülmez OLAN'dır\n\nVaroluş-doğanızın içinde o kadar derin dinlendiğinizde\nDikkat, zıddı olan unsurlardan çekildiğinde\nAhiret ve dünya\nİç ve dış arasındaki \nBütün ayrım ortadan kalktığında\n\nOLAN\nZaten budur\n\nHak'tan a'yan bir nesne yok\nGözsüzlere pinhan imiş\n\nPeki 'Gözsüz' kimdir?\nBen-im-sandığı kendi gözleriyle gören\n"
    },
    {
      "id": 202405281135,
      "text": "[SÖYLEŞİ KAYITLARI'NDAN]\n\n- Son zamanlarda ev arama meselesinden dolayı çok gergindim, sanırım bunu biraz zorlaştırmak için birçok faktör bir araya geldi ve şu anda bir otelde yaşıyorum, gerçi burası kötü değil ama kedim pek uygun bir yerde değil...\n\nBu yüzden her geçen gün kendimi daha suçlu ve daha gergin hissediyorum ve ev arayışım, böyle sürüklenir gibi, ne bileyim pek verimsiz sürüyor.\n\nBak şimdi hatırlıyorum da uzun zaman önce bir rüya görmüştüm, rüyamda sürekli ya cüzdanımı ya  anahtarlarımı kaybettiğimi ve onları bir türlü bulamadığımı görüyordum ve hep bir gerginlik vardı ancak uyandığımda rahat bir nefes alabiliyordum, öyle işte...\n\nZihni sinir bu; her zaman ciddiye almasan da olur...\n\nAslında mesele gerginlik, suçluluk, korku ve bütün duygu yelpazesini hissedemeyeceğiniz filan değil, asıl mesele bu tanımlanmış duyguların zihnin rasyonel olarak varsaydığı durumlar olduğuna ve bunları algılayan sonsuz enerjinin 'NÛR' kendisinin bunlardan hiçbir şekilde etkilenmediğine 'masumiyet' ve bu tanımlanmış durumları umursamadığı hususuna duyarlı olmak, bu ince esprinin farkında olmaktır.\n\nYâni asıl mesele, zihnin var-sayımsal işleyişine, kurduğu tezgâha karşı hassas olmada, onlardan kaçınmada değil...\n\nBu, 'aslında gergin olmadan gerilmiş gibi görünmenin' veya 'görünüşte işleri ciddiye alıyor gibi ama aslında hiç ciddi değil' gibi iş-görmenin inceliğidir.\n\nBu tür inceliklerin tadını çıkarmanın anahtarı, zihin tarafından analiz edilememesidir çünkü zihnin üzerinde çalıştığı mantıksal kesinlik veya rasyonalitenin ötesindedir.\n\nGerginliği veya suçluluğu kasıtlı olarak bastırırsanız, bu zihninizin işlevini ters etki yaparak güçlendirecektir çünkü zihin tarafından varsayılan 'gerginlik veya suçluluk' hissini gerçek olarak kabul edersiniz ve 'gerginlik veya suçluluk' hissini ciddiye alırsınız ve zihin, bu ciddiyetle beslenir.\n\nZihnin ilginizi çektiğinde bütün enerjiyi çeker yani zihnin var-sayımlarını ciddiye aldığınızda, zihnin işleyişini güçlendirirsiniz.\n\nZihin tarafından yapılan varsayımları ne kadar ciddiye alırsanız, varsayılan durumu o kadar gerçek hâle getirmiş gibi görünürsünüz.\n\nHayır, bunun gerçekten bir gerçeklik haline geldiğini kastetmiyorum ancak size özel hayalî, sahte 'gerçeklik' filmini hâline gelmiş gibi sâdece size öyle görünür. İşte bu zihnin geri bildirim mekanizmasıdır.\n\nBir kez çözüldüğünde tüm ciddiyetini kaybeder vesselam\n"
    },
    {
      "id": 202405270941,
      "text": "[SÖYLEŞİ KAYITLARI'NDAN]\n\n- Eksiklerim, ihtiyaçlarım hiç bitmiyor. Bunların hangisi gerçek hangisi kurgu nasıl anlayabilirim?\n\nAslî ihtiyaç, olmazsa olmaz olandır\nVe varlığın devamı için zaruridir\n\nŞu anda GERÇEKTEN ihtiyaç duyulan tek şey\nŞimdi SAHİP olunan\nYani şu anda üzerinizde görünen şey.\n\nUnutmayın,\nİçinizde bitmez tükenmez bir gizli hazine var.\nHer an, neyin zuhûru lâzımsa biricik lütuf kaynağımız\nO anda, bütün imkanları ile 'sırf onun için' yayında...\n\nZâten hiçbirimiz\nVarlığımızın en derin seviyesinde\nAslında şu ya da bu şekilde olmak istemiyoruz.\n\nAslında gerçekten özlediğimiz şey,\n'şöyle ya da böyle olmamız gerektiğini düşünmekten' özgür olmaktır.\n\nVe işin ironik yanı\nŞu anda zâten\nOlduğumuzdan farklı olmamız gerektiği\nİzleniminden özgürüz\n\nHeyhât 'öyle sanmalarımız' yok mu...\n\nYeter ki şu an\nNefes alınabilecek\nAdım atılabilecek\nYegâne yerde olalım\nYani 'burada' bulunalım\n\nOlanın olmamasına imkan yok\nVe olan, olması muhtemel şimdiki an ihtimalleri arasında en mükemmel olanıdır hâsılı 'alternatif bir şimdiki an imkansızdır'\n\nNerden mi biliyorum\nBütün film, tek bir güçle oynar\nVe O'nun hiç bir eksiği yok...\n\nPeki şimdi bir anda mutlu olmak ister misin?\n\nŞimdi olandan başka bir şey isteme\nO'nu da ezelden beri bekliyormuşsun gibi\nBüsbütün zevk eyle...\n"
    },
    {
      "id": 202405241332,
      "text": "[SÖYLEŞİ KAYITLARI'NDAN]\n\n-Hayatın esprisini anladığım halde neden bu ten kafesinden kurtulamıyorum\n\nYıllar boyu gece gündüz, n-asılım diye bir aynanın karşısında kendi anlık yansımalarıma bakmak tekrar tekrar:\n\nbu benim\nbu benim\nbu benim\n\ndiye hitap etmek kendi kendine nasıl güçlü bir zihin koşullanmasıdır öyle\n\nNasıl derin bir benlik koması, benlik hipnozundayız anla..\n\nMaddeden manaya kesif olandan latif olana yani formdan formsuza geçilmesi istendiğinde bunun ha diye olmaması birazda bunda\n\nAma hangi yoldan düğümlenmişse bu akış\nTam tersi yoldan da çözülebilir\n\nSen, sana göstermez duvardaki ayna\nBakanların seni nasıl gösterdiğini anlatır ayna\n\nElinde aynaya işaret et ve tekrarla:\n\nBu ben değilim\nMuvakkaten bu yüzden görünüyorum\nGeçici olarak bu perdenin ardında..\n"
    },
    {
      "id": 202405232205,
      "text": "[SÖYLEŞİ KAYITLARI'NDAN]\n\n- Tasavvufta 'Esma Çatışması' diye bilinen ilişkilerde rastlanan bir tür uyumsuzluk var. Sanki maddî beden ve onun altında akan titreşim arasında doğal bir 'itme-çekme' olayı var...\n\nAcaba siz nasıl okuyorsunuz bu dalgayı?\n\nMeslek icâbı gençlerle içiçeyiz.\n\nBu yeni neslimizin dilinde\n'Bir vayb...' dır gidiyor \nVaybını beğendim ya beğenmedim\nVayben bir vayb aldım alamadım filan \n\n'Benim titreşimim' ya 'senin titreşimin' diye bir şey yok; bütün bunlar hepimizin zaten olduğu şey.\n\nAma iki değil...\nYani katı-somut-kalıcı-bağımsız bir şey, diğer bir şeye dokunmuyor.\n\nBu sâdece enerjiye nüfuz eden enerji, titreşime nüfuz eden titreşimdir, büsbütün nurdur ve aslında tüm bu titreşim, tek bir bilinç, bölünmemiş bütünlük olarak, şahsen senin benim, zâten olduğumuz şeydir ve iki değildir.\n\n- Peki sizde bizim hissiyâtımızı deneyimliyor musunuz? Yani bizden titreşim-vibe alıyor musunuz?\n\nBu zevkte, onlara 'duygu' demeyi tercih etmiyoruz. \n\nİnsan, zihnine akan algı kapılarından geçebilecek kadar yavaşlatılmış bir enerji akışından bahsediyoruz.\n\nDuyusal seviyelerde formlar olarak algılanan sadece bilinç titreşimleri vardır. \n\nYok-var\nYok-var\nYok\nŞeklinde yanıp sönen \nIşık dalgaları \nAcayip Vibe!\n\nBunun tam idraki\nIşığın çift yönlü düğümünü çözecektir.\n\nBir form alan, sûrete bürünen ya duyusal bir enerji biçimi alan, dalgalar vardır ve bunların hepsi burada, bütünlük olarak, farkındalık olarak hazır bulunmaktadır.\n\nO hâlde\nGösterinin tadını çıkarabiliriz\n\nAlgı kapılarından akanlar, o dalgayı sabit desen olarak okumayarak, şartlanma kalıplarını beslemeyince\nartık bu filtre sistemi çalışmıyor, hipnoz çözülüyor.\n\nOlanla çıplak temas\nZırh yok. Önünüzde bir filtre yoksa, arkanızda da bir filtre yoktur. Filtre-sizlik! \n\nBurada deneyimleri toplayan kimse yok. \nBen yumağının örülebileceği bir merkez yok\n\nBu 'toplayıcı' fikri ya da sahiplik iddiası olmadan, deneyimler dalgalar halinde gelir ve gider. \n\nNe olduğunuza dair deneyimlerin sonsuz dalgaları.\n\nDolayısıyla buna 'tam şefkat' denebilir çünkü filtre sistemi yoktur. \n\nOnları toplayan hiçbir şey yoktur.\nVe bir toplayıcı olmadan, basitçe gelir ve giderler.  \n\nDiğer türlü\nBir 'tutucu-toplayıcı' fikri vardır ve siz bu 'toplayıcı' fikrinin içindesinizdir, başkalarının bile deneyimlerini ve duygularını toplarsınız, topluluk egosu böyle böyle şişer...\n\nSadece kendi duygularınızı değil, etrafınızdakilerin duygularını da toplarsınız.\n\nBen-merkezi büyüdükçe içerdeki boşluk daralır ve ilk gerilim, travma ânında her sıkışan gaz gibi içinde ne varsa dışına çıkarır.\n\nBalon patlar!\n\nNe buyurmuş bedeli ödenmiş o söz:\n\n\nYalan inanmakla gerçeğe döner \nBalon üfürüldükçe şişer \n\nVe birikenler\nTam tersi yoldan\nDağılabilir\n\nSeven ben-merkezi kalmayınca \nSevilen nesnesiz cümle âlemde\nBüsbütün aşk akışı sezilir\n\n'Âlemlere rahmet' derler\nNeymiş bilinir vesselâm"
    },
    {
      "id": 202405202321,
      "text": "[SÖYLEŞİ KAYITLARI'NDAN]\n\n- Bu ikili-birli oyunu nasıl okumalı?\n\nEnerji seviyelerindeki bu farklılık, akışı mümkün kılıyor yoksa durup durur...\n\nCelâl-cemâl esmaları çift kutuplu, bir ucundan diğer ucuna kesintisiz bir salınım ve her bir anlık görüntü büsbütün kemâl...\n\nSarkacın tamamı siz olduğunuz için, sarkacın salınımında o anda nerede olduğunuz pek önemli değil, nereye sallandığı umurunuzda değil... \n\nO tarafta aşkta, kabulde bu tarafta bilgelikte, irfanda, inkarda görünebilirsiniz ya da ne bileyim ortada, hiçbir ayrımcılığınız yok, subhanallah...\n\nÇünkü sarkaç sizsiniz, siz büsbütün varoluşsunuz, hiçbir ayrım yoktur, çünkü ayrı bir şey yoktur, akışın hiçbir saniyesini ayırt edemezsiniz.\n\nAllah'ın mülkünün dışı, melekutunun kapsamadığı alan yoktur.\n\nSarkacın hangi ânında olursanız olun, siz osunuz. \n\nEvet, her esma zuhûru ânında kemâl üzredir.\n\nYani oyun icabı çift-kutupluluk dualite var görünür ama yoktur.\n\nFiil olarak\nAyrılık var ama \nAyrılan kimse yok\nZaten öyle...\n\nAna nokta bu...\nÖlümcül derecede zararlı olan ayrılık değil. \n'Ayrılık içinde' olduğunuz fikridir.\n\nOysa hiçbir zaman 'ayrılık içinde' olan kimse olmadı çünkü siz hem de ayrılık olan şeysiniz, evet o da olana dahil...\n\nBir beden kalpten asla ayrılamayacağınız gibi, şahsen kendinizi de zaten kendinizden asla ayıramazsınız; onu da o oynuyor...\n\nVe aziz ironi şu ki ayrılık ateşinde yanan kalbimiz 'ayrılık' nedir bilmez zira bir nefes ayrı kalmış değil...\n\nBöyle böyle\n'Nokta-i Hiçî' derler\nBoşluğun bilgeliği, yokluğun irfânı ile sevginin doluluğu, aşkın gizli hazinesi arasında gidip gidip gelirsiniz. \n\nBoşluk ve doluluk\nHer ikisi de sizin olduğunuz şeyin, aşkın ve bilgeliğin salındığı iki uçtur.\n\nVe siz her ikisinin de özü olan O tarife gelmeyensiniz.\n\n- Peki sözüm ona bu hiç gerçekleşmeyen olaydan sonra sanatınızda, hayata bakışınızda bir değişiklik oldu mu?\n\nEvet, her an değişir durur...\n\nBir mevsimde bu 'boşluğun bilgeliği' varlık sahnesi, hayal perdesi kurulmazdan evvel, 'amâdaki bilinmezlik' sırrı vardı, her tablo büsbütün siyahtı, fenâ vadisi... \n\nVarsa yoksa yokluk\nİsmi-resmi yokluk...\nSadece siyah resimler ve siyah heykeller vardı.\nHer şey siyahtı. Boşluk! Siyah!\n\nVe sonra bu 'Şey'in büyük patlaması oldu. \n\nİki olan ne varsa yumulur ve boşluğa düşersiniz ve her bir fikirden ve renkten tamamen boşalırsınız ve sonra, tamamen boş olduğunuzda, doluluk gelir.\n\nEl-fakru fahrî zikrini kim bitirdi\nGökte her ne varsa yere indirdi\n\nKesinlikle ve tamamen gökle yer arasında bir çekim başladı. \n\nO anda tam boşluk, tam doluluk haline geliyor. \nBuna 'aşk patlaması' diyebiliriz.\n\nBoşluğun, bilgeliğin en uç noktasına ulaştığınızda, hayır hayır dibini bulduğunuzda doluluk gelecektir zira uçlar birbirine değer... \n\nKim ki kendin yok ederse Mısriyâ \nYokluğun tâ gâyetinde var olur. \nKim ki aşkın dârına ber-dâr olur\nCümle uşşâk içre serdâr olur\n\nOlur a...\n\nZira kalbin boşluğu varoluşun doluluğunu içinde barındırır.\nBir tohumda ağacın bütün macerası mahfûz ve meknûz durur.\n\nBir anda bâtındaki boşluk, quantum potansiyel zahire çıktı ve çok-çeşitli doluluk oluştu ve işte o an her şey parlak renklere büründü, bir bir göründü...\n \nİşte o andan itibaren durum değişti; patlama ânı...\n\nGerçekten sanki - pufff! - \nHayret-ender-hayret\nGerçekten şaşırmıştım. \nSiyah ve sonra - bum! - \nOyun sahnesi parlak renkler ve ismini resmini takmadığım türlü şeylerle doluverdi...\n\nAma yine de her ikisi de şu anda orada, her iki uç noktada ama gerçekte ortada hiçbir şey yok.\n\nYok yere gidip geliyoruz\nBoş görünse de boşuna değil vesselâm"
    },
    {
      "id": 202405202015,
      "text": "[SÖYLEŞİ KAYITLARI'NDAN]\n\n- Maneviyatla ilgili ne zaman kafam karışsa sosyal medyaya bakıyorum. Bakıyorum da mübarek çok fazla öğretmen, çok fazla şeyh sureti var. Ama hiçbir zaman sizden duyduğumuz kadar net bir şekilde duyamıyoruz... \n\nÇünkü burada kazanacağım hiçbir şey yok; dünyaya dönen tezgahımız yok...\n\nOysa vitrindeki öğreticilerin kazanacakları bir şeyler vardır illa. Kurdukları tezgahın çalışmaya devam etmesi için, ilgi, ilişki ya da mangır akışı sağlaması için sizi bir öğrenci, bir köle, aciz bir mürit olarak tutmak, kendi seviyelerini korumak isterler.\n\nBu bir slave-master (Köle-Efendi) bağlantısı gibidir. \n\nDers: maneviyat olunca öğretmen-öğrenci bağlantısı efendi ve köle bağlantısına döner ve kimin efendi kimin köle olduğunu bile söyleyemezsiniz çünkü normalde köle efendiyi yaratır. \n\nMürit birine 'efendi-m' der ve onu efendi, usta yapar. \n\nDolayısıyla, bu köleliği kimin yarattığını bile bilemezsiniz. \nBu bir eş-bağımlılıktır, bu bir usta-öğrenci ilişkisidir. Biri ancak diğeri sayesinde orada olabilir. Sonra da bu ilişkiyi kutlarlar çünkü bir mürit ve usta olduğu sürece, bu cehalet içinde hayatta kalabilirsiniz. \n\n- Ama önce onu üstat olarak ilan etmeliyim, ancak o zaman o benim üstadım olur...\n\nAslında sen efendinin üstündesin zira kimin efendin olduğuna sen karar veriyorsun ve sonra başkalarıyla tartışıyorsun;\n'Senin efendin kim?' \nBak benim azizim çok daha iyi!'\n\nBu böyledir, her zaman usta öğreticinizi karşılaştırırsınız. \n\n- Bunun nedeni insanların 'daha fazla bir şey' olmasını istemeleri mi?\n \nHayır, hayır bu aslında korkudan kaynaklanıyor. Korkudan dolayı, daha büyük bir adamdan yardım almak istiyorsunuz. Hepsi korkudan. \n\nVar olduğunuz anda, varoluşsal bir korku içindesinizdir. \nÖyle ya varsam varlığı devam ettirmeli, kontrol etmeli ve korumalıyım, yoksa kaybederim.\n\nSonra bununla bu korkuya has, sığınılacak bir Tanrı yaratırsınız; daha yüksek bir otorite, lütuf, bağışlanma... tüm bu fikirler korkudan gelir. \n\nBu korku da bağımsız olarak var olduğunuza dair yanlış anlamadan, var-sandığınız kuru inancınızdan gelir. \n\nYani müstakil olarak var olduğunuz anda hesap başlar ve hayali bir cehennem yaratırsınız. \n\nTüm savaşlar bile inandığınız, korktuğunuz ve hakikat adına savaştığınız için olur. \n\nİnsanlar size bunun doğru yol olduğunu söyler ve sonra diğer insanlar bunun tersini söyler ve siz de onlarla savaşırsınız. \n\nGündemi maneviyat olan sözde üç beş insan bir araya gelse, küçük gruplarda bile hakikat için kavga edilir çünkü var olmak için hakikate ihtiyacınız olduğunu düşünürsünüz, öyle hakikat, Tanrı, sizden yana olursa güçlü olursunuz... \n\nBunların hepsi korkudur ve sonra barış için savaşmaya çalışırsınız, sonu yok bir cihad ve bu asla sona ermeyecektir. \n\nEh o halde mücadeleye bildiğiniz gibi devam edin...\n\nNefs ile barışı olmayan büyük bir cihad...\n\nİyi de nefs ile savaşan kim?"
    },
    {
      "id": 202405181317,
      "text": "[SÖYLEŞİ KAYITLARI'NDAN]\n\n- O'nun benimle olduğundan emîn olmak istiyorum; sesini duymak istiyorum...\n\nEvren\nEvirip çeviren\nİlkin fısıltıyla konuşur\nKulak verenlerle...\n\nSessizlikte, doğada yalnız geçen bir günde, unutulmuş anılarda, eşzamanlılıklarda, bulutların şeklinde, kalbimizin sessiz atışında, karanlık bir gözyaşında...\n\nMesela gece yatağından kaldırdığında uyuma...\n\nHiçbir şey yapmadan\nAşk ile dinle\nHediyeyi duyacaksın\n\nVe sonra\n...\nYayın başlar\nFısıltıyla değil bağıra bağıra\n...\nAnlıyorsun değil mi?\n...\n'Allah'la konuşmayı öğrenmeden ölmeyin'\nNasıl değerli bir vasiyetmiş..."
    },
    {
      "id": 202405172120,
      "text": "[SÖYLEŞİ KAYITLARI'NDAN]\n\n- Derdim şu ki benden ayrı bir yaratıcıyı anlamam mümkün değil?\n\nKendini dalga olarak tanımlayan bir zihin, okyanusu inkar ediyor; derdiniz bu kadar basit...\n\n- Bir düğüm var, çözüldükçe bağlanan; suyun düğümü ne vakit çözülür bilmiyorum inan?\n\nDalgayı bağımsızca var-sanıp isim vermek yerine\n'Okyanus' isminin anlık bir eylemi olarak bilmeyi dene\n\nOkyanus nasıl 'dalgalanırsa'\nEvren de 'insanlanır'\n\nHepimiz\nBirliğin Sonsuz Okyanusu'na doğru çekilen\nSonlu dalgalarız\n\nElhamdulillah\nVarlık imkânına\nİnsan kıvamına\n\n- O ve ben, bilmem ki nasıl söylesem\n\nZât-ı şâhenemiz\nÖz-benlik\nBir-Kendilik\n\nŞahsî meselemiz\nKişisel hikâyemiz\nAyrılık\n\nKendisi ile\nKendisi olmayan\nArasında katedilen bir mesafe yok\n\nZira iki değil...\n\nSonlu bir dalga\nSonsuz Okyanustur\n\nBir dalga kendinden kaçıp\nOkyanus'a filan katılmaz\n\nBir dem\nBir dalganın gözünden şöyle bir seyredeyim\nBir dem\nHeman yine kendime çekileyim\n\nBir nefes ayrılmadık kendimizden\nHiç yalnız kalmadık\n\nYok yere dar-aldıysan\nİster yum gözünü\nİster göğe çevir yüzünü\n\nAnlıyorsun değil mi?"
    },
    {
      "text": "[SÖYLEŞİ KAYITLARI'NDAN]\n\n- Bazen öyle haller yaşanıyor ki başımdan aşağı kaynar sular döklülüyor sanki...\n\nAcılı, sıkıntılı, müşkil durumlarda en iyi teselli nedir?\n\nBütün dertlerinin sona ermesini isteyen, bütün o dertlerin sâhibini bulsun!\n\nAvunmak isteyene bir teselli verir mi bilmem ama\n\nOlmasa olmaz olan\nKaçınılmaz olarak\nOLAN\nHer şeyi\nSanki onun olması için çok dualar etmiş, \nOnu bizzat siz istemiş gibi kabul etmeli\n\nÇünkü öyle...\n\nZira bütün film tek bir kudret ve istekle dönüyor.\n\nMeaşallah\nLa quvvete illa billah\n\nEvet Allah'ın dilediği oluyor...\n\nEspriyi anlayan hayâlden gerçeğe dönüyor, diğer türlü olduydu olmadıydı derken geçip gidiyoruz diğer muhterem geçiciler gibi...\n",
      "id": 202405151459
    },
    {
      "text": "[SÖYLEŞİ KAYITLARI'NDAN]\n\n- Sık kullandığınız 'OLANla bir olmak, bir olmak' derken neyi kasediyorsunuz?\n\nTâzeyle, tâze tâze karşılaşmak, aynalaşmak; zevkimiz bu...\nOlduğumuz yere çağırıp duruyoruz ya hu\n\n- Tâzelik içinde deneyimle birlikte olmak mı?\n\nDeneyiminizde bir form ortaya çıktığında, sahnede bir şekil belirdiğinde, hafıza her zaman 'bu bir kimse' 'şu da bir nesne' gibi bazı ek açıklamalarla, çıplak olanın üzerine isim-resim etiketi yapıştırmak ister.\n\nAncak, bu formla sanki onu ilk kez görüyormuşsunuz gibi çıplak bir şekilde birlikte olmanız kesinlikle mümkündür.\n\nElbet dünden uyanan kişi yükünü şimdiye taşımazsanız zira ancak boş bakan boş görebilir.\n\nOLAN\nDeneyimi\nHer ne denli doğrudan ve çıplak bir şekilde fark ederseniz, deneyiminizin rüya gibi olduğu hissine o kadar çok sahip olursunuz. \n\nŞu anda böyle bir hisse sahip olmasanız bile, devam edin ve yine de deneyiminizin farkına varın. \n...\nMesela...\n...\nBasit bir uygulama:\n\nSu içmeyin, su içenin farkında olun\nYazıyı okumayın, okuyanın farkında olun\n\nSonra özne-nesne-eylem ayrımını bırakın\nOLAN BU\nVe üzerindeki etiketleri silin\nÖnce sonunda yaparsınız\nSonra başında da görünmez olur\n\nTek başına fark etmek \nDuyarlılığınızı doğal olarak artıracaktır.\n\n- Ama bu çok kapalı bir sır\n\nBilakis göz önünde olmasıyla gizlenen apaçık bir sır\n\nÇıplak bir şekilde her an yüzünüze çarpıp duruyor.\nTek yapmanız gereken bunu fark etmek.\n\nTek engel, bu çıplak deneyimi doğrudan tatmak yerine zihnin yorumuna inanmaktır.\n...\n- Biraz da diğer yüzünden okuyalım mı?\n\nVe ma rameyte\nİz rameyte\nAttığın görüldüğü zaman da\nAslında sen atmıyordun\n[Enfal:17'den]\n\nBir ışık gördüğünüzde bu gerçek bir deneyimdir\nAma böyle bir deneyimi\n'Ben, bir ışık görüyorum' diye tanımladığınızda\nbu tanımlamadaki her kelime bir hayaldir\n\nŞâirin tattığı pek bir ince zevktir:\n\nYok bu şehr içre senin vasfettiğin dilber Nedîym\nBir perî-sûret görünmüş bir hayâl olmuş sana\n\nZihninizin ve onun izlenimlerinin size yalan söylemesine izin vermeyin\n\nBurada ve şimdi gerçek, önünüzde çıplak bir şekilde yatıyor.\n\nNe diyebiliriz ki?\n\nZihin ancak ne olmadığını söyleyebilir...\n\nBildiğin gibi değil\n\nİki değil...\n",
      "id": 202405141203
    },
    {
      "text": "[SÖYLEŞİ KAYITLARI'NDAN]\n\n- Bıktım bu benliğin elinden...\nEgodan kurtulmak, farkındalığımı artırmak için neler yapabilirim?\n\nEgo dediğimiz sahte benlik, ruhsal aydınlanmaya asla ulaşamaz; benlik, benliksizliğe ulaşamaz.\n\nAyrı benlik ego, kendinden kurtulmaya çalışarak kendi sanal varlığını sürdürür çünkü yalnızca ego, egodan kurtulmak ister.\n\nBir kişi var ve\nFARKINDA OLMAK istiyor\n\nBir istek olduğu anda\nFilmde bir sahne oldu\nVe perde o sahnenin de farkında\n\n'Farkında Olmaya' çalışan 'kişi'\nFarkındalık içinde \nbir nesne olarak görünür\n\nAllah'ı bilmek istiyorum\nAllah\nAllah'ı bilmek isteyeni biliyor\n\nFarkında olan kim?\nBütün deneyimlerin gerçekleştiği farkındalığı\nBir deneyimin nesnesi yapmak ne mümkün\n\nAllah'ı bilecek olan kim?\n\nFarkında olduğun şey\nSen olamazsın\n\nAlgıladığın bir nesnedir\nNesne değilsin sen\n\nEğer bedenin farkındaysan, beden, sen olamaz.\nDüşüncelerin farkındaysan, düşünceler sen olamaz.\n\nUyanmak için\nBiri, ilkin\n'Ne olamayacağını' kabul etmelidir.\n\nÇünkü kişinin elindeki yegane enstrüman, kişisel zihindir ve zihnin meşru işlevi, size ne olmadığını söylemektir.\n\n'Siz' denen hatıralar-hayaller-alışkanlıklar yumağı kişi-kimsenin FARKINDA olun; zihnin sınırı buraya kadar!\n\nFarkındalığın farkında olmak mı?\nHayır hayır...\n\n'Allah, Allahlığını kimseye vermez' buyruğu\nBu demde böyle okundu vesselâm\n",
      "id": 202405130949
    },
    {
      "text": "[SÖYLEŞİ KAYITLARI'NDAN]\n\n- Yol çatallanıp da bir tercihte bulunmam gerektiğinde, aklım hep diğer seçenekte kalıyor, ya doğru kararı verememişsem ya yanlış yerden sapmışsam\n\nMâdem güneş zâhir oldu ve gölge hemen kayboldu, kitabı dinleyelim canlı canlı:\n\n• Ve nefsin ve ma sevvaha;\nHer bir nefs’e ve onu tesviye edene düzenleyene, terkib ve tekmil edene,\n\n• Feelhemeha fucureha ve takvaha;\nSonra da ona hem fucuru’nu açılıp sapmayı hem de takvasını kapanıp korunmayı ilham edene, içerden fit verene ki...\n\nGür bir damarla bağlandığı merkezden bir dürtü ile içten içe zonklayan su, artık yüzeye çıkmak, bir gözeden patlayıp gün-yüzü görmek için var-gücüyle itilir ve kaynağından sızmaya başlar, ardından gerisi de gelir...\n\nAma suyun henüz bir kanalı yoktur, kaynaktan itki devam ettiğinden akmaya mecburdur, duramaz, çağlamak zorundadır ve akarken sağa mı sola mı akıyım diye düşünmez, seve seve mecburî istikamet...\n\nBu akışı su ile değil de ışıkla da oynatabiliriz, piksel piksel her suret ayarlanmış ve her bir sahnenin her bir karesi özenle döşenmiş, biricik enerjinin ışık akışı, dünya filmimiz işte...\n\nŞimdi aktığı yer o anki yatağı olan suyun serüveni nasılsa bizim hâlimiz de öyle...\n\nSeyr ü sülûk ile yatay düzlemde A noktasından B noktasından varacak kimse yok\n\nRuhsal yolculukta bir 'bir-ey' değilsiniz.\n\nSiz ve Yolculuk Bir'siniz.\n\nSiz Yol'sunuz.\n\nO hâlde yanlış kararlar yoktur.\n\nKötü seçimler yoktur.\n\nZamanlama asla yanlış değildir.\n\nZira bu kararı verecek bağımsız bir varlık yok\n\nSu öyle akıyor, rüzgar öyle esiyor, ateş öyle kaynatıyor ve topraktan kalıp kendini orda buluyor\n\nİşte kitap canlı şahit:\n• Ve hamelnahum fil berri vel bahri\n[İsra:70'den]\n\nKarada ve denizde taşınıyoruz sahneden sahneye\nBen geldim, sen gittin hikâye...\n\nO halde size rehberlik edildiğinden emin olarak hareket edin\nBir(likte) bir güzel akın, tereddütsüz...\n\nKontrolü bırakın...\n\nVe yaşam ırmağı sizi nereye götürürse götürsün orada olun...\nVe tadını çıkarın.\n\nElhamdulillah\nŞimdi burada olmamıza\nBu sözleri duymamıza imkan yok\n\nBu an, öncekilerin hepsini ortadan kaldırıyor...\n\nÖyle bir akıyor, öyle bir akıyor\n\nHadi yüzüne su çarp, abdestini yenile...\n\nAkıyor işte...",
      "id": 202405121009
    },
    {
      "text": "[SÖYLEŞİ KAYITLARI'NDAN]\n\n- Sahnede görünenlere gerçeği unutturdu ki oyun sahnelenirken kendisi tüm zevklere büsbütün varabilsin, duygular/durumlar/haller, her defasında kendini yeniymiş gibi hissettirsin diye değil mi?\n\nVallahu 'alem bi-muradihi\nAma öyle bir zevki var\n\n- Zira sizin bahsettiğiniz denkleme göre her şeye muktedir olan ve öncesi ya da sonrası olmayan, bütün duygu/durum/hallerin yaratıcısı ve taşıyıcısı olan yüce Allah, dünya sahnesindeki illüzyonlarıyla kendi gücünü müşahede etme zevkine varıyorsa, dünya illüzyonundaki oyuncaların bu hakikati unutması ve şuan olduğu gibi yanılsama halinde olmaları gerekir.\n\nParlak bir zihnin mahsülü, parlak cümleler görünüyor...\nOysa zihnin birlik zevkinden nasibi yok, azabı çoktur\n\nYani oyunculara (mahlûk) ve oyun kurana (hâlık) ayrı bir varlık verildiği sürece suyun düğümü çözülmez, tam anladım sanırsın, 'suyu tuttum işte' dersin kayar gider elinden vesselâm\n",
      "id": 202405101459
    },
    {
      "text": "[SÖYLEŞİ KAYITLARI'NDAN]\n\n- Hocam sizinle ölüm sonrasını konuşmadıkça kafamdaki taşlar yerine oturmayacak gibi...\n\nŞimdi kafandaki taşları yerine oturtmak için burada değilim, belki o taşlardan ördüğün ve benim-sandığın evi yıkmak için\n...\nZira yaşarken biriktirdiğin şeylerin altında kalmaktır ölüm\n\n- Ölümden sonra bir hayat var değil mi?\n\nYa da daha doğru şekilde sormam gerekirse ölümden sonrasında ne var?\n\nÖlümünden sonra, doğmadan önce neysen o olacaksın...\nÖlümden önce bir iki üç hayat var mı?\nŞunun bunun demesiyle değil\nKendi doğrudan deneyiminle olanın içine düş de bil\n\n- Bu formda ya da bildiğimiz bir formda olmasa da...\n\nÖlüm yok çünkü doğum yok!\n\nZıddı olmayan şeylerin sonu yok çünkü önü yok\nHayatın zıddı yok\n\n- Peki ne ölür?\n\nKörü körüne inandığın 'ben-sen-o-bu-şu var'\nDüşüncesinden başka ölen bir şey yok\n\n- O zaman şöyle revize edeyim sorumu\nBu illüzyonun dışında bir bilinç/hayat/varlık?\n\nBu illüzyonun, bu rüyanın dışında bir şey yok\nAslı yok olan \nYok yere bir varlık zevki olsun için\n\nİkili birli bir film çeviriyor\n\nEh nidelim\nGerçek, illüzyonun ikili kanatlarında taşınabilir\nDoğru ancak yalanla anlaşılabilir.\n\nKısa söyleyem patlatsın çatlatsın:\nHayat, ölmeye değmez!\n\n- Bu bir illüzyon ve bana biçilmiş bir rol ve verilmiş bir senaryo (Kitap) var ve uymam gereken kurallar yapmam gereken işler söylemem gereken sözler var, yok mu?\n\nİnanırsan var!\n'Ben-benim-bana' diye atıfta bulunduğun kişi var ya? \nOnun varlığı yok\nO aslında kendi öz-benliğin olan zâtının sen versiyonu; adı var kendi yok bişi; Kaf Dağı gibi\n\n\n- Kurallar, yapılacaklar?\n\nŞartlanmalarını ona göre ayarlıyor zaten; kabz hali, kişi hali\n\n- Tamam bu beden yok aslında\nBen sandığım kişi/şahıs yok değil mi?\n\nRüyada, rüya yağmuruyla ıslanan, rüya dertlerine ağlayan bir rüya beden-zihin adresi var görünüyor.\n\nVar ama Ali ismiyle isimlenen kişinin varlığı yok\n\nVarlığın isimleri var\nİsimlerin varlığı yok\n\nYani senin zihninden başka da onu öyle gören yok\n\n- Bi dk bunu sindirmem lazım\nBenim zihnimden başka onu öyle gören yok\nBeni benden başka böyle gören yok\n\nSor bakalım beraber yastığa baş koyduğun en yakınına öyle bir Ali görmüş mü? Herkesin Ali'si kendi zihninde bir film, bir yorum\n\nBire, on katıyor, kendince oynatıyor işte...\n\n- Bu daha önce çocukken ve hatta hayatımın belli dönemlerinde üzerinde ara sıra düşündüğüm bir şeydi, şu an şok oldum\n\nHayatın-ın öncesi filan yok!\nSürekliliği ve bütünlüğü olan bir hikayesi olduğunu düşünen kişi ölü!\nSen onu şimdiye çağırdıkça, ölü bir atı canlandırmak için kırbaçlıyor gibisin\n\n- Ölmem için yaşamış olmam gerekmez mi?\nYa da hiç olmadım mı?\nHiç olmadıysam nasıl ölüyorum?\nÖlüm canlılığın zıddıysa ve ben ölüysem\n...\nBilemiyorum\n\nBir beden, bir zihne, sahnede göründü \n(doğum tarihi dediler)\n1000 gün sonra o bedene biri ben dedi \n(zihinde ben yumağı, hikaye başladı)\n\n- Bi dakika... Anlamam lazım\n\nÖlümün zıddı doğum ve doğan kişi yok!\n(zihinde bir düşünce sadece sahnede o ismin varlığı yok)\n\n- Tamam sahneye çıkan olmuş demek ki...\nYani bu bir yanılsama ise de böyle bir yanılsama yaşandı\nYaşanıyor ya da\n...\nGözlemciye göre gözlemciye has bir yayın bu\nYani senin sandığın hâlin sadece sende!\nSahnesinde karşılaşan, aynalaşan herkeste Ali'nin başka bir versiyonu görünmede...\n\nBu arada sahne elbette rüyada ve kişinin zihninde geçiyor\n\n- Ya biliyor musunuz bunu hissettim ben ya...\nBunu düşündüm bunu ve  dedim ki: \n'Benim mavim sizdeki kırmızı, benim yuvarlığım sizdeki kare olabilir mi?' diye...\n\nAma bunları düşünmenin bir manası olmadığına kanaat getirdim\nEğer öyleyse de öyle\n...\nBunun yaratılış/oyun/sahneye bir etkisi olmayacağını düşündüm\n\nGol olma zamanı gelmeyince direkten dönüyor\nVallahu ganiyyul alemin, subhanallah deyip geçelim\n\n- Çok teşekkür ederim, varlığınıza elhamdulillah\n\nBen teşekkür ederim.\nİnsan kıvamına, ayna imkânına elhamdulillah\n",
      "id": 202405081457
    },
    {
      "text": "[SÖYLEŞİ KAYITLARI'NDAN]\n\n- Biz nefes verişlere ve nefes alışlara dikkat ettiğimizde nasıl oluyor da aynı ipe dizilen tesbih taneleri gibi her şey yoluna giriyor?\n\nVarlığın büsbütün akışındaki temel ilke:\nDüşüncenin kaynağının aynı zamanda nefesin ve yaşam gücünün de kaynağı olmasıdır.\n\nKozmik alan\nNefha-i Rahmân\n\nEh hâliyle bunlardan biri etkili bir şekilde halledilirse diğeri de kendiliğinden akışa bağlanır\n\nGizli Hazinemiz\nZikr-i Sultânî\n\nİşler pürüzlü görünüyorsa ağzını ıslak tut hemân\n'Bak sen şu Allah'ın işine' pendimizi tut müdâm\n\nDilimizi ateş noktasına bağlıyoruz\nHava devresini tamamlıyoruz\n\nNefes vermek güvenli\nNefes veriyoruz\nHayata karışıyoruz:\n\nAl-lah\nAl-lah\nAl-\n\nBir an nefessiz kalıp öleyazıyoruz\n\nNefes alıyoruz\nNefes almak güvenli\nHayat doluyoruz\n\n-lahhhh...\n\nVeee gülüyoruz\nAl gülüm, ver gülüm\n\nBöyle böyle kendimize geliyoruz vesselâm",
      "id": 202405011022
    },
    {
      "text": "[SÖYLEŞİ KAYITLARI'NDAN]\n\nHer etkinliğini de\nPaylaşma-san-al-or-tam-da\n\n- Bizim de bir imajımız var sosyal medyada; görünür olmazsam yok olurum sonra...\n\nÖlü ölmüş diye salâmız verilir...\n\nSosyal medya, ego-kişi hâli için\nbiriktirdiklerini sakladığı\n'bulut depolama' ortamı sâdece\n\n- Bazen ben de her sabah taktığım bir korse gibi hissediyorum aslında\n\nSosyal imajının\nSessiz korsesinde\nDar-alırsın\n\n- Ama ne yapayım bu da lazım, bu da...\n\nBenlik imajının\nHer yeni gereksinimi\nDaha da daraltıyor seni\n\n- Her gün yeni ve zorlu bir dilek, bu böyle gidecek... \n\nHâlâ nefes alabiliyorken unutma:\nO korseye duyulan ihtiyaç bir illüzyon\n\nBunların hepsi sadece zihinden bir oyun\nOlmazsa olmaz diye giyindiğini soyun\n...\nÖzgürsün\n",
      "id": 202404291421
    },
    {
      "text": "[SÖYLEŞİ KAYITLARI'NDAN]\n\n- Kitap okudukça kafam karışıyor!\n\nGerçek kitap okuyarak\nZihinden çıkan bir cümleyle\nBulunamaz \n\n- O zaman bu kadar manevi kitap niye var?\n\nZihni yormak ve aciz bırakmak \n'Olmuyor olmuyor' dedirtmek için \n\n- 'Men Aref' Dersi yetmez mi?\n\nOLANa\nDEĞİLinden yol olur\n\nLÂ İLÂHE\n(Nefy)\nKılıcını çeken\nKendini\nİLLALLAH'da\n(İsbât)\nBulur\n\nNefsini, ben dediğini \n(Bâtıl olarak)\nTanıyan\nKendini\n(Hak olarak)\nDerhâl tanır\n\nYine de\nKendinin farkına varmak diye bir şey olamaz\n\nAldanış yurdunun aracı olan\nZihin, kimseye neyin gerçek olduğunu söyleyemez\n\n- Neden?\n\nÇünkü \nDeğişen gerçek değildir, gerçek olan değişmez.\n\nSürekli olan fark edilemeyeceği için\nZihin değişmeyeni algılayamaz\n\n- Gerçek olanı nasıl fark edecek veya gerçek olmayanı gerçeğe dönüştüreceğiz? \n\nİnsanlar ya gerçek olmayanın farkına varır ya da onu gerçek olarak görürler \n\nOysa yapılması gereken tek şey bundan vazgeçmektir.\n\nBu olduğunda her zaman olduğunuz gibi kalacaksınız ve Gerçek, Gerçek olacaktır.\n\nO zaman aramayı bırakmak\nBilenemeyeceğini bilmek\nOlanla bir olmak\n\n- Aaaa\n\nİnnelbâtıla kâne zehûqa\nZaten bâtıl yok olup gitmeye mahkûmdur\n\nBir balon üflemekle şişer\nBir yalan inanmakla gerçeğe döner\n\nBirlik zevkinde\nGerçek olanın bizden gizlendiği, yanlış olanın ise gerçek olarak ortaya çıktığı söylenir.\n\nYani aslında biz sadece Gerçekliği yaşıyoruz ama onu bilmiyoruz.\n\nKaçırdığımız bir şey yok\nHarikaların harikası değil mi?\n\nYa Hak\nYa Hak\nYa Hak\n(X165)\n\nElhamdülillah ki zaten öyle\n\nDün olduysa onu kaçırmadın, yarın olacaksa onu beklemen gerekmez, şimdi olansa o, o...\n\nHer nerede olur-san-ol\nBirlikteyim\nSen-sandığınla\n[Hadîd:4'ten]\n",
      "id": 202404281025
    },
    {
      "text": "[SÖYLEŞİ KAYITLARI'NDAN]\n\n- Fasit daireler çiziyorum. Ne vakit nihayet işin sırrını anladığımı düşünsem yeniden kayboluyorum, tam yakaladım diyorum elimden kayıyor mübarek...\n\nE zaten onu yakaladığın an gerçek olmaktan çıkar.\n\nNe harika değil mi!\n\nBu hakikat gündemi, kazanç elde edebileceğiniz bir iş, çözebileceğiniz bir problem değil ve işin güzelliği de burada:\n\nKimse ona sahip olamaz ya da onu tutup kavrayamaz, akışı çerçeve içine alamaz, suyun akışına düğüm atamaz.\n\nSahip olabileceğiniz veya kavrayabileceğiniz her şey bir nesnedir ve dolayısıyla geçicidir. \n\n'Küllü men 'aleyhâ fân'\nOkumaz mısın Sure-i Rahmân\n\nAma sen sandığın kimsenin zâten olduğu şey kavranamaz. \n\nVe bir anlam bulabileceğin fikrinden vazgeçtiğinde birdenbire mükemmelliğin üstü açılır, manâ keşf olunur.\n\nAma bu sadece tam teslimiyet ve bir güzel bırakış içinde.\n\nKayıplarla varılır gayba...\n\nKendi benliğinin doğasını sorgulamaya başlayan biri, sorgulamayı bitirmeyecek ama sorgulama tarafından bitirilecektir!\n\n- Allah'tan öyle...\n\n'Kendinizi bulma girişimi' için abonelik formunu imzaladınız ve istifanızla birlikte bu abonelik iptal ediliyor.\n\nKendinizi bulabileceğiniz fikrinden geri adım attığınızda, kendinizi cennetin bilinmezlik bağçesinde bulursunuz:\n\nTuba Ağacı gibi, kökleri bilinmezlik göklerinde...\n\nTastamam bir mükemmellik içinde, kendinizi bilme dahil cümle arzu ve korkulardan arınmış bir hâlde.\n\nElhamdulillah bu ne güzel koku böyle...",
      "id": 202404272337
    },
    {
      "text": "[SÖYLEŞİ KAYITLARI'NDAN]\n\n- Yani hakikate 'ermenin' gerçeğe ulaşmanın yolu zihnin mantık akışını kesmek ve rüyadan uyanmak mı?\n\nGördüğün rüyâde sâde sen varsın\n\nSözde 'gerçek' tek gerçek siz kendinizsiniz.\n\nZaten kendinizseniz 'ermek' gibi bir kavramla süslenen, böylesi bir mantıksal varsayımı nasıl hâlâ ciddiye alabilirsiniz?\n\n'Erişim' ihtiyacı, bir yerlerde sözde bir gerçeğe 'henüz erişemeyen bireysel bir benlik' olduğunu varsaymakla aynıdır.\n\nBir balon üflendikçe şişer ve bir yalan, inanıldıkça gerçeğe döner.\n\nElbette bu tür kavramsal ve mantıksal varsayımların sadece zihin tarafından hikaye edildiğini ve sonra da dönüp ciddiye alındığını fark etmiş olmalısınız.\n\nDolayısıyla, kendinizin yani sonsuz parlayan enerjinin, NÛR'un kendisinin sözde 'gerçeği' ermesine filan gerek yok çünkü siz zaten kendinizsiniz; olduğunuz şey olamazsınız, kaybetmediğinizi bulamazsınız, unutmadığınızı hatırlayamazsınız.\n\nGörünüşte zor olan kısımsa, zihin tarafından anlatılan mantığı ciddiye almamaktır\n \nHayır, zihin tarafından anlatılan bu mantık akışını kesmeye de gerek yoktur, bunun yerine zihnin mantıksal varsayımlarını bir rüya hikayesindekine benzer şekilde ele almak ve bunu bir şaka olarak değerlendirmek iş görecektir.\n\nRüya görmek sorun olmadığı gibi şakalar da sorun değildir. Şakaların tadını çıkarabiliriz.\n\nÖyle ya bazen şakalar eğlenceli olabilir, tıpkı bir Lunaparka gittiğinizde tüm oyunların şaka olduğunu bilmeniz gibi, yine de bu eğlenmenize mâni değildir.\n\nBu mevzuda kutsal metinlerin mesajı gayet net:\n\nDünya hayatı sâde bir oyun, bir eğlence; bir süs, bir gösteriş, aldanış yurdundan başka ne...\n\nAynı şey kitabın 'oyun' olarak açık ettiği sözde 'hayat' için de geçerlidir.\n\nHem bir dalganın okyanus oluğunu anlamak için ölmesi gerekmediği gibi\n\nEn büyük şakanın 'hayat' olduğunu anlamak için de illâ ölmek gerekmez; ölmeden önce ölünüz, yaşayana dönünüz vesselâm",
      "id": 202404262013
    },
    {
      "text": "[SÖYLEŞİ KAYITLARI'NDAN]\n\nAh tanrım, bana kendime zulmetmeyi öğretme. derin düşünceler içinde boğulup içimden bir şehit çıkarmayı öğretme. inançla derin derin nefes almayı öğret!\n[Kierkegaard]\n\n-- Nedir bu topraklarda biten\n'Buğday mı nefesss mi?'\nLatifesi?\n\nSevene nefes gerekir, yoğisem aşka takati kalmayacağından perişan hâlde, dağ başında kurda kuşa yem olur gider.\n\nAlemde 'nefes' kadar ince sanat görmedim.\n[Ş. Nakşibend]\n\nAl-lah\n1-1\nAl-lah\n1-1\nAl-\n1\n\n-lah\n1\n\nBeş bir-im dışarı\nBir bir-im içeri\n\nİçeri-dışarı arası\nTHIN RED LINE\nerisin diye\nNefha-i Rahman\nAşk ile\nDöner durur bizim zevkte\n\nDünya ve ahirette nefesine âgâh olmaktan mahrum kalan kimse pek çok hayrı kaçırmıştır.\n[Ş. Ekber]\n\nÖyle ya direği yelden bu yapıda\n\nNefes kiminse hayat da onun\nİyi ki O-nun\nElhamdulillah\n\nVermesini bilmektir hayat\nDoldur-boşalt\nAlış-veriş\nGidiş-geliş\n\nİkili birli oyun\nKaçınılmaz\n...\n\nNefes verme derin ve uzun\nNefes alma kısa ve sabit\n\nNefes alış\nBilinç ile bilinçaltı, beden ile zihin arasındaki bağdır\n\nAğzını ıslak tut\nBağla dur\n\nYüzeyden merkeze\nZatından şahsına\nBağlan-dur\n\nAslında beden-zihin akordu\nYaşam-kader ahengi\nBu nefesin görünmez ipleriyle bağlıdır\n\nKişi nefes almaya, daha spesifik olarak nefes vermeye odaklanmalıdır.\n\nİncir ağacının altında lemean eden o bilgelikte bile\nAnapanasati'nin (soluyanın farkındalığı)\n\nBuda Sakyamuni'nin ilk öğretisi olduğu konusunda hemfikirdir\n\nBir nefes sıhhat\nSıhhatli bir nefes dilerim\nCanım erenlerim\n\n...\n..\n.\n",
      "id": 202404231834
    },
    {
      "text": "[SÖYLEŞİ KAYITLARI'NDAN]\n\n- Çok manevi kitaplar okudum fakat hakikat namına bir faydasını görmedim\n\nBilmek değil bitmek\nDolmak değil boşaltmak\nSona gitmek değil başa dönmek\nYeni rüya görmek değil uyanmak mesele\n\nOyunun oyun olduğu zamana\nBaşlangıca dönün, yeniden çocuk olun\n\nMasumiyet yardımcı olur, bilgi engel olur.\nHiçbir şey bilmeden, merakla dolu bir çocuk olun\n\nHayat oyunundan bir güzel zevk almak için çok büyüksünüz\nÇok küçük olun. \n\nVarlığınızın büyüklüğünün görülmesi için\nGölge kişiliğinizin küçülmesi gerek\n\nAşkı bilmek istiyorsanız\nAşkın içinde kaybolun\nAdınız okunmasın\n\nAşkın idareyi\nTamamen devralmasına izin verin\n\nŞu ya da bu olması ya olmaması gereken\nBir fayda devşiren, makamı artan, aydınlanan küçük 'ben'e dair tüm kaygılar ortadan kalksın. \n\nKüçük 'ben', kendini yüzüstü düşmekten kurtarmak için buradan 'manevi yarar çıkar bana' derdiyle tüm hikayeyi inandırıcı kılarak bizi kandırmaya devam ediyor ama sonunda her zaman maskesi düşüyor hem sert bir şekilde düşüyor.\n...\nYalancının mumu yatasıya kadar yanar\nHer sahtekarın foyası elbet açığa çıkar\n\nGölgede duranın gölgesi olmaz\nGölgelerin ne gücü ne iradesi bulanmaz\n\nÜzerine yeterince ışık düşüp de\nBir sahtekar gibi kendini ele verdiğinde\n\nTam yerinde olanın\nSahnesi geldiğinde\nAkış tarafından doğrudan açığa çıkacak\nHayal gerçeğe dönecektir\n\nTabii ki bu, kişi için heç de bir bir anlam ifade etmeyecektir.\n\n'İster idim Allah'ı buldum ise ne oldu'\n...\n\nÇağırsa da\nHakk' yarar bir el olarak\nİş görmeye devam edecektir vesselam\n",
      "media": "https://benolanben.com/dinle/baska&475",
      "id": 202404231749
    },
    {
      "text": "[SÖYLEŞİ KAYITLARI'NDAN]\n\n- Bana eşyanın hakikatini göster \nHak sözünü nasıl okumalıyız?\n\nDarb-ı mesel-sembollerle dolu işbu rüyayı yormadan\n\nEvvelen M. Şehri'nn kapısı Ali-evine yüz sürelim bir dem:\n\nHiçbir şey gerçek değil! 'Sembolik birer âyet'\nYorumlarsın rüyâdan uyanır isen şâyet\n\nHAK der: 'Sembol âyeti yorumlar ancak Velî'\nVelî ismine sahib oldu her yüzden ÂLÎ\n\n'Perde kalksa gördüğüm değişmez' dedi O ZÂT\nGördüğün her şey perde! Kaldır sen de OL azat\n\nHABÎB dedi Mahbûbuba döndüğü zaman miraç\n'Bana aslını göster eşyanın' Gözünü aç\n\nHer bir olayın aslı, rûhta cereyân ider\nZihin onu yansıtır! İnsân 'Dışta gördüm' der\n\n- Zihnin yansıtması?\n\nŞartlanmaya göre yorumlaması...\n\n- Bunca yaşadıklarım bir hikaye mi o zaman?\n\nBu tarihçe-i hayatın bu hikaye-yi ömrün kıssadan hissesi, elbette, hiçbir şeyin göründüğü gibi olmadığıdır. \n\nDurumları göründükleri hâliyle değerlendiririz.\n\nBir kimseye ya bir nesneye bakarız ve onun böyle olduğunu düşünürüz. \nBirikmiş koşullanmamızla tepki veririz. \n\nZira çocukluğumuzdan beri her şeyin belli bir şekilde olması gerektiğine inanmamız için beynimiz yıkandı, bu hipnozu kaptık bir kere...\n\nBu iyi, bu kötü, bu doğru, bu yanlış\nBunu seviyorum ve bundan nefret ediyorum\nBunun illa böyle olması lazım\nDiyoruz ha diyoruz da\n\nBir şey bildiğimizden değil, öyle şartlandığımızdan\n\nOysa hiçbir şeyin herhangi bir şekilde olması gerekmez.\n\nŞeyler sadece öyledir.\nOlduğu gibi\n\nAslı astarı yok, gerçek sanan dışında gerçeklikleri yok\n\nKoşullara tepki verirken, bu enerjiyi benliğinizi ortaya çıkarmak, kendi gerçekliğinizi keşfetmek için kullanabilecekken, sadece enerjinizi boşa harcıyorsunuz.\n\nHayatınızda il gündeminiz ne? Günlerinizi nasıl geçiriyorsunuz? \n\n- Daha çok beden merkezli...\nAnti-aging\n\nGörünüşe göre bedeniniz gittikçe yaşlanıyor ve eğer hala görünüşe göre yargılıyorsanız, yüzünüze kremler sürerek, gece gündüz habirem egzersiz yaparak, sizi en iyi gösterecek! kıyafetleri satın alarak gittikçe daha genç görünmeye çalışıyorsunuz. \n\nBu tıpkı ölü bir atı koşsun diye kırbaçlamak gibidir...\n\nVücut denilen şey pek öyle uzun ömürlü değildir.\nTasarımı böyle, bozulmaya meyyal, gitmeye hevesli...\n\nDoğar doğmaz bir yandan ölmeye başlıyor...\n \n- Hastalanmadan duramıyor\n\nEvet o bina dikildiğinden beri yıkılmaya can atıyor.\n\nBu nedenle bir cevap bulmalı baba sorulara\n\nKim doğar?\nKim ölür? \nKimin deneyimleri var?\nBütün bu karmaşayı kim yaşıyor? \nKimin neye ihtiyacı var?\nKim neyi istiyor? \n\nUyanma isteyen kim?\n\nUykusunu alanlar artık uyanabilir vesselam\n",
      "id": 202404221047
    },
    {
      "text": "[SÖYLEŞİ KAYITLARI'NDAN]\n\nBe still and know that...\nSessiz ol ve bil ki Ben...\n[Mezmurlar 46:10'dan]\n\nAydınlanma, sesimin ben kelimeleri bilmeden önce sessizlik olduğunu hatırlamaktır.\n[A. Kadrî]\n\n- Ben, sessizliğe girdiğimde...\nKim sessizliğe girer\n\n- Sessizlik olduğunda\nÇok gürültülü, sessizlik olabilir mi?\n\n- Benim deneyimimde otururken sükûnete daldığımda, bu benim gerçek benliğim değil mi?\n\nİyi ama kimin gerçek benliği bu?\n\n...\n\n- Deneyimleyen kişi artık orada değil, sadece bu his var\n\nAma o zaman orada olmayan kim ki şimdi bu konuda konuşuyor?\n\n- Peki şimdi hatırlama deneyimi olamaz mı?\n\nYani orada hâlâ hatırlanan bir hikaye vardı, o halde bu bir sessizlik masalı olmalı.\n\nSenin benim sessizliğim olmaz\n\nSükûtun nabzını dinleyen kimse yok, hikâyeyi seven çok...\n\nSessizliğini unutuncaya dek sessiz ol vesselâm\n",
      "id": 202404212217
    },
    {
      "id": 202404130730,
      "text": "[SÖYLEŞİ KAYITLARI'NDAN]\n\nAramıza hoşgeldiniz\nİsminizi ve dileğinizi bahşeder misiniz?\n\n- Dün başka adı\nŞimdi başka\nYarın başka\n\nAma aradıklarında bulmak, gördüklerinde seslenmek için kolaylık olsun diye kimliğe 'Arzu' diye yazmışlar\n\nDile benden ne diler-sen-i işittiysen şayet şimdi ne istersiniz?\n\n- Sadece nefes almak değil yaşamak isterim\n\nO hâlde\nBırak ölüler, ölülerini gömsün\n\nHer anda mahfûz ve meknûz\nYüzünü açmak, tanınmak isteyen\nGizli bir hazîne var ki\nO•nda yok yok\n\nKapağı ancak\nAçık•boş•hazır gelende\nAçılır\n\nAncak şimdi burada olan diridir\nBurada olabilen dirilir\n\nBoşluğu boş karşıla\n\nKalıbın şimdi Ankara'da ya\nIstanbul'da ölü ol\n\nBugün Cuma ya\nPerşembe'de Cumartesi'nde ölü ol\n\nBurada canlı isen\nOrada ölü ol\n\nŞimdi canlı canlı olmak için\nDiğer her bir an için ölmek zorundasın\n\nBoşaltmasını bilmeden\nOlanı olduğu gibi zevk etmek\n\nÖlmesini bilmeden yaşayana dönmek muhâldir\n\nGözlüğündeki boya silindiyse\nŞimdi cenneti görebilirsin vesselâm"
    },
    {
      "text": "[SÖYLEŞİ KAYITLARI'NDAN]\n\n- Korkularım var, en çok da ölüme dair, bu korkular yüzünden hiçbir sorun yokken dahi hayatın tadını alamaz oldum.\n\nİnsan yamalı bohça gibi, dokuz yüz katlı ev...\nVe ölüm aslında sen olmayan her şeyin soyulmasıdır\n\nSeni sen yapan olmazsa olmaz ne'n var?\n\n- Sahip olduğum ilişkilerim, nesnelerim, devam eden faaliyetlerim\n\nBu ev, bu araba olmasa sen sen değil misin?\nBu eş, bu iş, bu çocuklar olmasa sen sen değil misin?\nArtık dans edemesen, yürüyemesen hatta göremesen sen sen değil misin?\n\n- Beni ben yapan aslî unsuru bilmiyorum\n\nMevcudiyet hissi, ben varım duygusu, saf farkındalık zemini üzerine inşâ ediliyor kişisel hayat filmi...\nAma mutlaka sahnesi gelince imha edilecektir\n\n- O vakit, canlı kitabın 'Ölmeden önce ölünüz' tavsiyesi, gerçekten yaşamak için hayâtî bir öneme hâiz...\n\nİnsan üç boyutlu bir sarmal:\nBeden-zihin-ruh\n\nBeden, en dıştaki kabuk\nZâhirle bağı kesersen bâtındaki her şey de kesilir\nBedeni öldürürsen, bu ölmeden önce ölmek olmaz değil mi?\n\n- Asıl mesele bu bedene ölüm gelmeden, ölümü tatmada...\n\nEee ruh zaten ölümsüz\n\nO vakit geriye zihin kalıyor, zihinde ben-im hissi nasıl doğuyor, nasıl toplanıyor, kaynağa inip bunu doğrudan gözlemlemek gerek...\n\nÖlmeden önce ölün ve ölümün olmadığını anlayın \nÇünkü doğan sadece ben-bedenim fikriydi \nO fikre inanan kalmayınca doğum da öldü \nOnlar paket olarak gelmiyor muymuş meğer...\n\nVe ölüm, hayata döndü\nÖlü, yaşayana\n\nAslında ölümün senden almaktan çok sana vereceği çok şeyi var; anlatacaklarını dinle.\n\n- Peki ölümden sonra ne olacak?\n\nÖlümden sonra ne olacağını veya doğumdan önce ne olduğunu bilmeden önce, tam şu anda burada ne olduğunu bulmaya odaklan. \n\nHem mâdem Allah indinde zaman yok\nŞimdi burada olan, her an geçerli olmalı!\n\nEğer 'ölümden sonrası' varsa \nŞu anki gibi görünmeli\n\nEğer 'doğumdan öncesi' varsa \nŞu anki gibi görünmeli\n\nÖldüğünüzde kendi benlik imajınızı bir kenara bırakacağın yüzde yüz kesin değil mi?\n\n- Kaçınılmaz olarak öyle..\n\nÇünkü kitap 'her benlik ölümü tadıcıdır' buyuruyor\nBu tatma işini o kadar ertelememek de mümkün\n\n- Yani bunu daha önce de yapabilir miyiz?\n\nZaten aydınlanma uyanmak dedikleri benliğin ya da egonun nasıl oluştuğunu ve nasıl çözüldüğünü görmektir. \n\nTa böylece beden ölmeden önce benliğin ölümüne tanık olmaktır.\n\n- Hayat, o zaman mı anlam bulur?\n\nHayat, ölüm yanılsamasına yenik düşmeden önce\nDoğum yanılsamasını dağıtma oyunudur.\n\nUyanmak, Ben'in doğumsuz (ezelî) ve ölümsüz (ebedî)  olduğunun fark edilmesidir\n\nVe bu hayatın saf farkındalığıdır\n\nZaman-doğum-ölüm yanılsaması o vakit dağıtabilir mi?\n\nBEN-Varım'ın başlangıcı zâhir (doğum ya uyanma) ile \nOnu tekrar kaybettiğiniz bâtın (ölüm ya derin uyku) arasındaki \nAralığa 'zaman' diyoruz\n\nSürekli olan fark edilemeyeceği için\nYok-var ile gide gele kendimize dönüyoruz\n\nAllah'tan bir nefes bile ayrılmadığımızı anlıyoruz vesselâm\n",
      "id": 202404111224
    },
    {
      "text": "[SÖYLEŞİ KAYITLARI'NDAN]\n\n- Zihin, gerçeklik üzerinde bir filtre sanki... Öyle olduğunu düşündüğü şeyi yaratıp duruyor, hikayesi hiç bitmiyor.\n\nBu anlamda zihnin gerçekliği yarattığını söyleyebilir miyiz?\n\nBir var'dan diğer bir var çıkması olarak 'Yaratım' diye bir şey kesinlikle yoktur.\n\nŞe'nnn Olan bu...\n\nHiçbir şey yaratılmıyor. Üstelik ilk etapta da burada bir şey yoktu.\n\nZihin etkileri, kendi benlik enerjimizin etkileridir.\n\nZihin hiçbir şey yaratmaz.\nEnerjik bir etki olarak zihin, kendinizi (BENLİK) olmadığınız bir şey veya durum olarak yorumlar. \n\nZihin yalnızca bariz bir yorumlama işlevi görür.\n\nKevnden çıkmak demişler eskiler. Girmek olmayınca çıkmak da yok. Kevn yok..\n\n- Peki neden bu kadar çok nesne veya kimse görüyoruz? \n\nÇünkü sözde 'şeyler' zihnin yorumuyla yapılan varsayımlardır. \n\nGöz yalnızca zihnin kavramaya hazır olduğu şeyi görebilir.\n\n- Zihnin yorumu görüşten önce mi yani?\n\nZihnin yorumladığı şeyin ötesini görebiliyor musunuz? \n\n- Göremeyiz...\n\nYok der geçersin\nGözünün önündeki mucizeye\n\nSözde 'şeyler' ayrık katı nesneler gibi görünebilir ama aslında öyle değiller. \n\nKatı bir cisim gibi görünen şey tamamen zihnin yorumladığı bir hipotezdir, peşin hükümdür.\n\nKatı nesnelere veya 'şeylere' benzeyebilirler ama ne olduklarından asla emin olamazsınız.\n\nMesela rüyalarınızda 'görme' yeteneğini deneyimleyebilirsiniz.\n\nRüyalarınızda sayısız nesne veya kimse görebilirsiniz. Hepsi de maşallah gerçek ve katı görünüyor. \n\nYani öyle hissedebilirsiniz...\n\nAma gözünün açıldığında bunlar gerçekten nesneler ve kimseler mi?\n\n- Hiç de öyle değil...\n\nOnlar rüya deneyiminin kendisi kadar geçici...\n\n- Dream-world. Peki rüya dünyası yaratılmış mıdır? \n\nElbette hayır...\nBir rüyanın içinde bir dünya yaratıldığını iddia etmek şöyle dursun, rüyanın içinde bir dünya yoktur. \n\nŞimdi zihinsel etki şu mantığı varsayıyor: \n\n'Evdeki oturma odamda uyanık oturuyorum, dışarıya bakıyorum.'\n\nZihin etkileri, bir dış dünyanın var olduğunu varsayar. \n\nHayır, tüm bu sonuçlar, tıpkı zihnin rüyada yaptığı varsayımlar gibi, zihnin yorumladığı varsayımlardır. \n\nHissi her ne kadar gerçek olsa da her ne kadar bir dünya gibi görünse de aslında bir dünya değildir. \n\n'Bakmak' bile aslında 'bakma' eylemi olarak tanımlanamaz. \n\nRüyada 'görmenin' ne olduğunu, ne olduğunu bilemeyeceğimiz gibi, 'görmenin' ne olduğundan, o anda ne olup bittiğinden de hiçbir zaman emin olamayız. \n\nKonuşma, ifade kolaylığı olsun diye buna 'bakmak' diyoruz.\n\nHâsılı zihin gerçekliği yaratmaz.\n\nAncak zihnin KENDİNİ kendisi olmayan bir şey veya durum olarak yorumladığını söyleyebiliriz. \n\nMesela zihin kendisini (SELF) 'dünya, mekan, zaman, an, nesne, ben, sen, diğer insanlar, hayvanlar, hareket vb...' olarak yorumlar. \n\nZihnin düşünebildiği her şey zihnin yorumudur. Kelimelere dökebileceğiniz her şey zihinsel bir yorumdur. \nHerhangi bir sessiz varsayım veya ince tespit aynı zamanda zihnin bir yorumudur. \n\nÖZ-BENLİK, zihnin yorumlama yeteneğinin sonsuz ötesindedir.\n\nAma içkin hâliyle\nHer şey kendimizle (SELF) ilgilidir.\n\nVar olan tek şey\nyalnızca bizim ÖZ'ümüzdür \n\nAncak KENDİ'nin enerji etkisi, KENDİ'sini sayısız kavram ve tanımla yorumlar, anlık olarak başka başka ifadelerle tecelli eder.\n\nZatını nice bin sıfatın nice bin eylemi olarak açığa çıkarır.\n\nAma zâten siz (KENDİNİZ) doğmadınız veya yaratılmadınız. \n\nYani hiçbir şey yaratılmadı, burada sizden (BENLİK) başka hiçbir şey olmadı. \n\nSahip olduğunuz tek şey sizsiniz (KENDİNİZ). \n\nGörünüşte gerçek, katı ve sağlam nesnel dünyaya aldanmayın ki suret, kendinizin perdesidir.\n\n- Peki KENDİ nedir?\n\nSen kendine kendini anlat bakalım mümkün mü?\n\nEğer sana kendimi anlatabilseydim, sana kendimi anlatan ilk kişi ben olurdum. \n\nAma kuvvetle muhtemelen sana kendimi anlatamam (SELF) tanımsız! \n\nSiz (KENDİNİZ) sonsuzdur hem tarife gelmeyecek kadar sonsuzdur. \n\nNeyse ki siz sonsuzluğun kendisisiniz, siz ve kend'özünüzle (SELF) aynı seviyedesiniz, bu sâyede kendinizi (SELF) kesinlikle hiç çaba harcamadan anlayabilirsiniz.\n\nHiç öğrenmediğiniz hâlde\nSuya ilk temasla\nSıcak mı soğuk mu olduğunu\nKendiliğinden bildiğiniz gibi...\n\nBu tür bir anlama, kavramsal bilme biliş olmadığı gibi, dil yoluyla ifade edilemez, sözle nakledilemez vesselâm\n",
      "id": 202404091852
    },
    {
      "text": "[SÖYLEŞİ KAYITLARI'NDAN]\n\n- OLANla bir olmak\nBİR olmak\n\nDeyip durursunuz ya...\nBöyle tam anlayacak gibi oluyorum\nBirden... Pırrr!\nBu nasıl olacak hakikaten?\n\nÖncelikle rahat ol\nBu kişinin yapacağı\nYa yapmayacağı bir iş değil\n\nÖyle olduğunu DÜŞÜNEREK \n'Evrenle Bütün' \n'OLANla Bir'\nOlmazsınız...\n\n- İyi ya ölem ben bari\n\nOrtada hayatı ya ölümü seçebilecek öyle bir kimse yok\n\n'Ölmeden önce ölünüz' diri sözünün meali, kendimiz sandığımız kişinin kimliğinin bizden kalkmasıdır ki kişinin kıyameti olur, her gece uykudaki gibi...\n\nSualimize dönersek\nKişi olarak 'sizin' var olmadığınızın \nFarkındalığında\nEvrenle Bütün\nOlanla Bir olursunuz \n\nKi farkında olsan da olmasan da öyle\nUyumaya çalışmayı bırakırsan uyursun\n\n- Şaşırdım kaldım\n\nİşte bu iyi haber\nHayret vadisi fenâdan önce son durak\n\nZihninizin manevi pratiğinize müdahale ihtiyacını görün\nVe bu ihtiyacı rahat bırakın, o kasıntıyı gevşetin.\n\nKalbinizde sessizce dinle-ne-siniz\nSessizlikte asla iki yoktur\n\n- Ah keşke bu kadar basit olsaydı!\n\nVallahi çok ama çok basit\nKarmaşıklığı artıran şey\nZihnin müdahil olma ısrarıdır\n\nO da sahnesi geldikçe rolünü oynayacak vesselam\n",
      "id": 202404090500
    },
    {
      "text": "[SÖYLEŞİ KAYITLARI'NDAN]\n\n- O kadar çok sorunla uğraşıyorum ki yoruldum\n\nBir müşkülü çözmek için acele etmeden önce\n\nKaynağını yakından inceleyin\n\nKaranlıkta bir odayı \nÜstünkörü toparlamaya çalışmayın\n\nŞimdi'nin tâze ışığı düşsün \nNurlansın bir hele\n\nHavalandıralım\n\nBu durum gerçek bir sorun mu yoksa koşullanmış zihnin bir yorumu mu?\n\nZihin, kendi gelecek planına, hesabındaki final sahnesine uymadığı için 'istenmeyen' olarak gördüğü şeylerle alışkanlık olarak tepkisel bir rahatsızlık mı yaratıyor?\n\nZorluklarımızın çoğu\nEğer onlarla eğlenmeyi\nİlgiyle sulamayı bırakırsak\nKendiliğinden çözülecektir\n\nBunun için \n\nHayatı bilinmeyenden\n\n-Güvenlik ağı olmadan, ümit olmadan, geçmiş olmadan ve gelecek olmadan- \n\nKarşılayacak kadar cesur olun\n\nKurtuluş umudu olmadan \n\n-Zihninizde herhangi bir şeyden kaçmadan ya da hiçbir şeye doğru koşmadan- \n\nYa mevcûdiyetin açık alanına düşmek zorunda kalırsınız\n\nYa zorunda kalmadan\nSeve seve öyle olur\n\nBİRak\nVeya sürüklen\n\nNe olsa akıştasın ama\nİkinin biri\n...\nİkisi de bir vesselâm\n",
      "id": 202404070503
    },
    {
      "text": "[SÖYLEŞİ KAYITLARI'NDAN]\n\n- O zaman ölümden korkmamıza gerek yok mu?\n\nYaşayana dönenin korkusu olmaz canım...\n\nKo ölmek endîşesin, âşık ölmez bâkîdir\nÖlmek senin n'en ola, çün cânın ilâhîdir\n\nÖlümden ne korkarsın, korkma ebedi varsın,\nÇünkim işe yararsın, korku fesat davadır.\n[Y. Emre'den]\n\nHem bu nefes hem özgürlük marşımız ne diyor\n\n- Korkma!\n\nÇünkü korku bizi ölümden uzak tutmaz\nKorku bizi ancak hayattan uzak tutar\n\nOysa varlığın sevinci varken ölüm korkusuna yer yoktur. \n\nAslında çoğu insan ölümden değil, yaşamaktan, hayır hayır yaşayamadan öyle kalmaktan, ölümün olmadığı, bu dönen filmin hiç bitmeyeceği gerçeğinden korkar da bunun farkında değildir...\n\nİşi bilenler için asıl soru, bırakıp bırakamayacağınız yani ölümden korkup korkmadığınız değil, kalmaya hazır olup olmadığınızdır. \n\nBir ömür sahte kimliğe ben-im dedin\nMaskelerle dolaştın ama\n...\nKesinlikle olduğun şey olmaya\nKendin olmaya hazır mısın?\n\nÇünkü olduğun şey gelmez ve gitmez. \n\nBuna hazır mısınız? \n\nSonu olmadığı gerçeğiyle başa çıkabilir misiniz?\n\n'Her muhterem geçicinin ölümün tadına bakacağını öğrendim' dedi yüzünden gülmesi eksik olmayan biri, 'Ama yaşamın tadına varan yalnızca biri...'\n",
      "id": 202404061000
    },
    {
      "text": "[SÖYLEŞİ KAYITLARI'NDAN]\n\n- Sizin tabirinizle 'dünya derler bu sinemada' gösterimdeki bütün bu oyunun başlamasının bir nedeni var mı? \nZâten olduğumuz gibi kalamaz mıydık?\n\nDurduğu yerde duran ne var, elbette duramazdık...\n\nBizim aslî karakterimiz özgürlüktür ve özgürlük seçim özgürlüğü demektir. \n\nSeçim özgürlüğü, incecikten şu manâya gelir:\n\nOlduğunuz yerde kalmak için bir seçim yapamazsınız. \nOlduğunuz yerde kalma seçeneği bile bu tercihte bulunabilecek bir kişiyi uyandırır.\n\nTek vücud, tek irade, tek kudret ile oynamaktadır\nCennette tek bir irade vardır ve her dediği olur\n\nAma ortada bir seçim varsa seçen kişi oradadır, bu kaçınılmazdır. \nCennetten düşmekten, uyanmaktan kaçınamazsınız. Dönüp dolaşıp kendinizi gerçekleştirmekten kaçınamayacağınız gibi...\n\nŞimdi ve burada olan\nKendini gerçekleştirme gibi...\nKaçınılmazdır\n\nAma sürekli olan fark edilemeyeceği için unutulur, kaybedilir, arayış ve direnişteki ben kurgulanır ve hiç unutmadığın, kaybetmediğin aranır durulur, dünya filmi böyle böyle döner...\n\nYani bu OLANı ortadan kaldırmak, geri almak, bundan kurtulmak isteği yok mu?\n\nİşte buna ben-benim-ego denir. \n\n- Kendinden kaçmak isteyen bir arayış ve direniş...\n\nAslında âlem cümlesinde faili bulduracak sual basit cidden?\n\nKurtulmak isteyen kim? \nOlana direnen kim?\nHep bir çıkış yolu arayan kim? \n\nVe ben bevvâbınız rolünde görünen, işte burada bir kapıcı olarak oturuyorum ve diyorum ki:\n \nNo way out\nÇıkış yolu yok\nKişi için çıkış yok!\n\nÇünkü siz O olduğun için olduğunuz şeyi terk edemezsiniz, kimliğini kaybedebilirsin ama kendini düşüremezsin!\n...\nBu an olduğu gibi, olduğu hâliyle mutlak-a böyle...\n\nVe O olan şeyi, olanı, farkındalığı terk edemezsiniz. \nSen sandığın zâten 'o idrak imkânı' olduğun için bu böyledir...\n\nVe aydınlanma olan\nO olan olmak \nBen olan Ben olmak\nDaima özü, arş-ı rahman diye bilinen 'Gönül' budur işte\n\nBasitçe kendini \nEz-zâhir Ben-im\nDünya perdesinde görünen olarak ifade etmede\nOLAN olarak açığa çıkmada\n\nAma tüm bu gösterime rağmen hâlâ el-bâtında kalpte gizli kalan da budur...\n\nCümle âlem bir vücuttur ve vücutta ikinci bir kalp yoktur, ikinci bir irade olmadığı gibi...\n\nVaroluşun ikinci bir baskısı olmadığı gibi, alternatif bir şimdi OL-an olmadığı gibi... \n\nSen-ben-o O biricik varoluşun ta kendisiyiz. \nVe onu terk edemeyiz.\n\nRabbin seni terketmedi...\n\nVe siz o mutlak kaynak olduğunuz için, \nÖzünde Ben olan O olduğunuz için, \nKendinizin bu farkındalığından kaçamazsınız. \n\nVe huve meakum eyne ma kuntum\nSiz nerdeyseniz\nO orada hazır\n\nÇıkış yok\nVe bir çıkış bulma umudunuz da yok. \n\nBu aslında o kadar basit ki, olduğunuz şey için bu bedenin ölümü sadece bir bardak daha çay içmek kadar doğaldır.\n\nBu özel bir şey değil. \nAlgıladığınız şey siz olamazsınız.\n\nVe Subhanallah ki deneyimleyebileceğiniz her şeyin zaten ötesinde olduğunuz için, o ölüm deneyimi zaten yaşanmıştır, El-mumit ismi de yazılmış ve okunmuştur.\n\nAma siz hâlâ öylesiniz. \n\nEl-ân ke-mâ-kâne...\n\nAynı şey doğum için de geçerlidir; siz doğumdan önce de var olduğunuz için, doğma deneyimi sadece sonsuz doğanızdaki başka bir an ya da başka bir sahnedir.\n\nVe ölüm de aynı olacaktır. \n\nYani burada ve şimdi ölebilecek tek şey ölüm fikridir, hiçbir şeyin doğmadığını ve hiçbir şeyin ölmeyeceğini görürüz son sahnede...\n\nİşte bu yüzden sizden ilk olarak şunu istiyorum: \n\nDoğan kimmiş onu bir bulun hele...\n\nVe hiçbir koşulda doğmuş kimseyi bulamayınca anlaşılır ki\nBu fikirden önce gelensiniz...\n\nUyku ve ölüm kardeş\nO halde uyanma ve doğumda öyle\n\nHer sabah büyük patlamayla gözün açıldığında:\n\n'Ben uyandım' diyenin\nUyanan kimse ondan önce hazır olup\nBu beden-zihin aracında\nUyanma olayına şahit olması gerek öyle değil mi?\n\n'Ben uyandım' diyen kim?\nUyanan kim?\n\nYani uyanma fikrinden, doğmuş olma fikrinden önce hazır olduğunuz için, siz sadece o fikrin kaynağı olan şeysiniz. \n\nAma ne olduğunuzu hayal bile edemezsiniz.\n\nDolayısıyla, doğmak olarak hayal ettiğiniz her şey de dahil olmak üzere her türlü deneyim, varlığın zemini üzerine bina edilir yani her zaman ikincildir ve rüya içinde rüya gibidir. \n\nİşte bu sonradan gelip gidenler sizi siz yapamaz ya da bozamaz.\n\nO halde önemli olan nedir? \n\nEğer özünde ne ben denen kimseyi ne öyle bir nesneyi bulamıyorsan, neyin ne önemi var güzeller güzeli?\n\nBiz cânım erenlerin seyran ettiği yerlerin gevezeliğini yaparız, bunca söz yerine manâyı süzüp de söylemiş aslında:\n\nGörünen sıfâtındır\nÂnı gören zâtındır\nGayrı ne hacâtındır\nSen seni bil sen seni\n",
      "id": 202404051114
    },
    {
      "text": "[SÖYLEŞİ KAYITLARI'NDAN]\n\n- 'Ağır dur ki molla desinler'\n\nDindar insanlardaki uyuşukluk seviyesindeki bu yavaşlığa bir türlü alışamadım; bana kalırsa sabır bir tür tembelliğin dini kılıfı gibi geliyor?\n\nSabır armağanı, beden-zihin-kalbimiz uyum içinde hareket edecek kadar yavaşladığında açılır.\n\nVe O'nun güzel isimlerinden biri\nEs-sabur celle celaluhu\nO'nun aynasında görünen İnsanlığın Tarifi'nin kokusu da böyle:\n\nSanki süzerek tane tane konuşması\nSözü üç kere söylemesi ondan\nÇünkü 'Teenî Rahman'dan'\n\nNe yaparsan yap, o esnada yavaş ve farkında ol.\n\n-Ben biraz tez canlıyım, bilmem gözümden kaçan şeyler, dikkat eksikliğim de ondan mıdır?\n\nYaptığın her şeyi önemli ölçüde yavaşlatarak dikkatini geri yükleyebilirsin\n\nNe kadar çok yavaşlarsan...\n\n(Her ne oluyorsa)\nŞu anda her ne yapıyor gibi görünüyorsan, ona daha fazla dikkat eder ve kendini verirsen\n\nŞahsen kendini unutur\nZâten kutsalın varlığını o kadar çok hissedebilirsin\n\n-Bu yavaşlamanın kitapta yeri var mı?\n\n'Fezkurunî' zikrulah, 'hatırlayış' emirlerini aşk ile bir daha oku:\nİnsan, hatırlamak için yavaşlar, unutmak için hızlanır...\n\nHem yavaşladıkça kutsal ve kutsal olmayan eylem ayırdından kurtuluruz\n\nVe sıradan olaylarda ilâhî olanı görmek manevi olgunluğun açık bir işaretidir.\n\nMâdem akış büsbütün\nBütün O\nİyi-kötü\nBeğendik-beğenmedik\nAyrımlarını kaldır\n\nOnu, buna tercih ile tek kutupluluğa bağlı kalmak, diğer ucu yani ikiliği ve dolayısıyla tatminsizliği, tereddütü, şüpheyi güçlendirir.\n\nBöyle olur\nÖyle de olur\nHem öyle hem böyle\nNe öyle ne böyle\nSen-ben-o ne yapıyor ne yapmıyor\n\nBak sen şu Allah'ın işine\nOluyor işte...\n",
      "id": 202404050917
    },
    {
      "text": "[SÖYLEŞİ KAYITLARI'NDAN]\n\n- Bunca yaptıklarından sonra ona kızmakta haklı değil miyim? Küssem yeridir...\n\nHaklı kızgınlıklar yoktur...\n\nOna o rolü yazarsan o da oynar\n\nŞunu bunu fâil sanmak\n\nBirine kızmak, çektiğimiz acıların sebebinin o kişi olduğu yanılsamasına kapılmaktır.\n\nOysa heç kimse yılan ısırığından ölemez.\nBizi öldüren zehirdir.\n\nZehri bir başkasının değil sözlerinden sâdece bir bakışından bile alabilir, buluttan nem kalabilirsiniz.\n\nAncak onu özümsemek ya da bilincinizin damarlarından serbestçe geçmesine izin vermek zorunda da değilsiniz.\n\nBaşkalarının zehrini özümsememenin sonucu, başkalarına karşı asla düşmanlık hissetmemenizdir.\n\nRûhullah dilinden:\n'Düşmanını sev'\nDuyulması bundan mıdır?\n\nBizim iklimde,\n'Hakk'ı gerçek sevenlere cümle âlem kardeş gelir'\nDiye okumuş Âşık Yunusumuz onu...\n\nBirlik ahengi\n\nİşte bu titreşim pek güçlüdür çünkü evrenin yayın frekansı budur.\n\nVe insanlar sizde hiç düşmanlık olmadığında bunu fark ederler, ışık ışığı çeker...\n\nKendini bulduğun kendinindir\n\nBu onları yakınlaştırır, cesaretlendirir, güven inşa eder ve uyumun ortaya çıkmasını sağlar.\n\nAslanın kuzuyu öldürme düşüncesi olmaması sâyesinde, bu kadar yakınlaşabildiğini hisseder kuzu...\n\nBu toprakların bağrından biten Aşık Veyselimiz de bu espriye gülenlerden vesselâm:\n\nKim okurdu, kim yazardı\nBu düğümü kim çözerdi\nKoyun kurt ile gezerdi\nFikir başka b•aşk'olmasa\n",
      "id": 202404041005
    },
    {
      "text": "[SÖYLEŞİ KAYITLARI'NDAN]\n\n- Bu yoldaki 'aşk' vurgusunu bir türlü anlayamıyorum, erenler bu 'aşk' cümlesine, sahalarda gördüğümüzden başka bir anlam mı yüklüyorlar?\n\nTam adamına sordun...\n\nAşk oldu eyâ bu cihânda melâmetim benim\nAşk oldu yine dü cihânda selâmetim benim\n\n- İyi ya nedir bu aşkın gerçeği?\n\nBasitçe bir-diğer ifâdesinin içinde \nKendisini tanıyan Farkındalığımızdır\n\nGerçek aşk, kendisini iki olarak kutlayan Bir'dir\n\nŞe'nnnliktir\n\nBayram yeridir mübarek...\nAmma kurban bayramı\n\nAŞK\nÖylesine bir hissediş, sâdece duygulardan bir duygu değildir. \n\nAŞK\nSevilecek bir nesneye ya da bir kimseye sahip olmaya da bağlı değildir. \n\nAŞK\nBir nesnenin ya kimsenin, kendiniz ya da hayatınız hakkında size ne hissettirdiğine de bağlı değildir. \n\nAŞK\nBir nesne, bir meta, bir süreç, cilalı bir imaj ya da ulaşılacak bir ideal, pembe panjurlu ev filan da değildir. \n\nAŞK\nZihnin, hayal edebileceği ya da bir şeyleri yapmaya devam ederse sahiplenebileceği bir şey de değildir. \n\nAŞK\nGelip geçmez, zamana bağlı değildir ve üç boyutlu deneyimin sınırlamaları tarafından kısıtlanmaz.\n\nAŞK\nHayatla\n(ama her şeyiyle, her bir ânında, o andaki ifadesi, görünüşü ne olursa olsun) olduğu hâliyle karşılaştığınızda, aynalaştığınızda... \n\nKendini açık bir titreşim alanı olarak ortaya koyar...\n\nYani deneyiminizi varlık ve açıklık olarak karşıladığınızda...\nAçıkça görünür...\n \nŞimdi burada olanın en derin kabulüdür...\nBurada olan 'BU' her neyse ona karşı sonsuz bir şefkattir\n\nBunca cümbüşün, hareketin içinde\nHiçbir gündemi, beklentisi, şikayeti veya reddi olmayan derûnî bir sükûnettir.\n\nZihnin, duruma göre pozisyon almaya marifet sayan, nabza göre şerbet veren şartlı duruşunun, kalbin açıklığına boyun eğmesidir.\n\nBu, Gerçek Benliğinize\nVarlığın en derin sessizliğine\n\nHer şeyin başlangıcına ve her şeyin sonuna doğru açılmak, uçları birbirine değdirmektir.\n\nAŞK\nAçık bir kalbin, kendini aşk olarak tanıyan bir kalbin benzersiz kokusudur. \n\nVe bunun, dünden gelen inançlarınızla ya düşüncelerinizle hiçbir ilgisi yoktur.\n\nNeyi ya da kimi sevdiğinizle veya ne bileyim kendinizi sevip sevmediğinizle bile ilgisi yoktur. \n\nAŞK\nÖzne ve nesne ayrımının öncesinde, hayal gücünün, fantezinin ya da kişisel tatminin ötesindedir.\n\nAŞK\nKendi ayrı sanan, yalnız olduğuna inanan her bir yüzün, varlığın birliğine, özüne geri dönmesidir\n\nBir süreliğine yanlış görünen her sûret silindiğinde geriye kalan tek biliştir, bilemeyiştir.\n\n- Böylesi aşk benim yapabileceğim bir şey değil ama...\n\nEğer yapamıyorsan hiç gam yeme a güzel;\nBir yolunu bulacaktır aşk...\n\nHem zâten içim içime sığmadı da bu lafları öylesine söyledim...\n\nAŞK söylendikçe azalan ve açıldıkça örtünendir, son sözümüz hemân yine aşk olsun vesselâm\n",
      "id": 202404030953
    },
    {
      "text": "[SÖYLEŞİ KAYITLARI'NDAN]\n\n- Bu yalan dünya, bu aldatan şeytan, bu nefs ya ego derler illet sonra ayrılık niye var, birlik zevki dururken niye ikilik çıkarıp dururuz?\n\nBu pek faydalı bir kurgu\nHem lâzım ki var yâ hû...\n\nGerçek, illüzyonun ikili kanatlarında taşınabilir; doğru ancak yalanla anlaşılabilir.\n\n- Yalan mı lazım yani?\n\nÖyle tabi doğru, yalandan\nGerçek hayalden bilinir\n\nBirliğe varan yol illa ikilikten geçer\n\nBâtına zahirden\nManâya maddeden varılır\n\nKimseler unutmadan hatırlayamaz, ayrılmadan kavuşamaz, gaybetmeden bulamaz\n\nHep cennete duran\nCennette (Birlik) olduğunu nerden bilir\nCehenneme (Ayrılık) uğramadan olmaz\n\nÇokluğu tekliğinin\nVarlğı yokluğun yolu\n\nGerçi bu çok basittir\nAmma tam da bu yüzden \nİkiliği ve karmaşıklığı çok seven zihin bunu anlayamaz.\n\n- Ben doğuyorum ve ayrılık yalanı başlıyor... Gel de çık işin içinden?\n\nBilinmekliği sevmişiz bir kere...\n\nAma ayrılığın gerçek olduğu fikri olmadan kimse kendini bilemez, kendini deneyimleyemez.\n\nTamam hakikatte bölünmemiş\nBüsbütün tek bir varlık var\nVar amma içinden çıkmadıkça kim kimi bilecek\n\n- Yani ilkin ayrı-sanılacak\n\nTabi tabi...\n\nÖyle sanırdım ayrıyam dost gayrıdır ben gayrıyam\nBenden görüp işiteni bildim ki ol cânân imiş hay hay\n\nAyrılığın gerçek olduğu fikri olmadan, O'nun kendinde mahfuz ilmi dışında, kendi bilgisinden farklı olarak, bir bilen hâline gelemeyiz.\n\nAncak bu ayrılık fikri gerçekse göreceli bir âşık olabilir ve bir sevgiliye sahip olabilirsiniz.\n\nVe tohumumuzda yüklü, bu yüce fikir siz isteseniz de istemeseniz de hayali gerçeğe dönüştürür, bâtılı Hakk'a çevirir.\n\nAyrı Ben var-sanırım\nSen-aynasında tanırım\nSonunda O'na dönebilirim\n\nHoş heman yine\nBaşında ortasında sonunda\nBilen hep O olur\n\nO yüzden ayrılmadık bir adım\nBir nefes yalnız kalmadım\nDer dururum...\n\n- O zaman her şey birbirini tamamlıyor, aydınlık karanlıkla bir bütün ediyor?\n\nGerçek şu ki sadece karanlıktaysak ışığı bulabiliriz...\nYani eğer hayal gücünüz gerçekse\nTüm yalanlar da gerçektir\nVe işte bu muhteşemdir\n\nDâru'l Ğurur\nAldanış yurdu olan\nYalan Dünya Perdesi'nde\n\nKendimizi ancak yalanlar içinde gerçekleştirebilir\nDoğruyu yalanla anlayabiliriz.\n\nZira sürekli olan fark edilemez\nBuradan ayrılmadan\n(ayrıldığını sanmadan)\nHep burada olduğumuzu nasıl bilebiliriz; şimdi ben gidiyor gibi yapayım güzeller güzeli...\n",
      "id": 202404021205
    },
    {
      "text": "[SÖYLEŞİ KAYITLARI'NDAN]\n\n- Mukabele bitti kitap hatmoldu artık...\n\nO zaman Fatiha'ya dön yine\nUçları birbirine değdir\nOlanı boşalt ve tazecikten başla\n\nKitap orda ölü sen okursan sen yürürsen sende canlanır\n\n'Ene nâtikul Kurân' duyulması bundandır M• Şehri'nin kapısından\n\n'Tanrı taştan mabet istemiyor\nTabernakıl: Deriden seyyar mabedi var iken'\n\nGeçer ahd-i atiğinde Hak kelamın\n\nBiraz daha doğuda ise:\n'Nihai amacın taş Budalar yapmak değil, yaşayan Budalar olmak olduğu' söylenir\n\nTaş Buda, bir manâda aşırı metanetli diyebileceğimiz bir kişinin simgesidir:\n\nKorkularını ve duygularını o kadar bastırmış ki elinde hiçbir şey kalmamıştır. \n\nVe diyorlar ki:\n\nPeki, eğer öyleyse...\nEğer bir ermişten anladığınız buysa, bir taş da işinizi görür. \n\nEspri bu o anlama gelmiyor.\n\nBu daha ziyade artık korkmaktan korkmadığınız, artık kederden, acıdan, olanın hissedilmesinden kaçmadığımız anlamına gelir. \n\nBaşka bir deyişle, artık hayata tam bir coşkuyla atılmaktan korkmuyor, olanı olduğu hâliyle zevk etmekten çekinmiyorsunuz, ikramı geri çevirmiyorsunuz vesselâm\n",
      "id": 202404020836
    },
    {
      "text": "[SÖYLEŞİ KAYITLARI'NDAN]\n\n- Sahnede ârif rolünde görünenle gafili oynayan arasındaki fark nedir? \n\nHam olan şakayı fazla ciddiye alır. \n\nNe bileyim hikayeyi espri içinde değiştirmeye çalışıyorlar, bazı yerlerin altını filan çiziyorlar...\n\nMesela kişisel 'ben' aydınlanmak ister. \n\nOlmuş olan ise, şakanın şaka olduğunu bilir\nBir şakadaki tüm hikayeler boştur\n\nGülüp geçilebilir...\n\n- Düşünceler bir izin verse...\n\nDüşünceleri durdurmanıza gerek yok\nsadece size her ne söylüyorsa şaka olarak alın...\n\nDüşüncelerinizi kontrol etmeye çalışırsanız\nŞakayı fazla ciddiye alırsınız\n\nSonra işler birden ciddiye döner vesselâm\n",
      "id": 202404012300
    },
    {
      "text": "[SÖYLEŞİ KAYITLARI'NDAN]\n\n- Hani 'ben kulumun zannı gibiyim, nasıl sanıyorsa öyleyim' mealinde bir hadis-i kudsî var ya...\n\nYani nasıl sanırsam öyle inanıyor ve gitgide öyle görüyorum, sanki gerçekliğin kendi versiyonumu zihnimde yaratmak için ezelden izinli gibiyim. Çok garip değil mi?\n\nEvet evet...\n'Ene inde zanne abdi bihi'\n\nBu, El-musavvir'in nurdan tezgahına kurulu gerçekten çok ironik bir şaka...\n\nMevcut durumu ne kadar önemli görür, ne kadar ciddiye alırsanız o kadar çok önemli görünür\n\nDiğer bir deyişle:\nMevcut hikayenin ne kadar somut olduğunu düşünürseniz, mevcut hikaye size o kadar sağlam ve esaslı görünür, pek göre göre pekişir. \n\nBu, zihnin kendi kendini güçlendiren yanılsamalar döngüsüdür.\n\nMesela, acı çeken bir mağdur, bir kurban olduğunuzu ne kadar çok düşünürseniz, yaşadıklarınız size o kadar acı verici görünür. \n\nBu gerçekten pek ironik, bir pozitif geri bildirim sistemi gibidir.\n\nÖrneğin, mevcut durumdan kaçma arzusu (direniş-arayış) ne kadar güçlüyse, mevcut hikaye kendini o kadar sağlamlaştırır ve bu hikaye size o kadar gerçek hem sinir bozucu görünür.\n\nBir bataklığa düşünce ne kadar çok çırpınırsanız, o kadar derine batarsınız, battıkça çırpınır, çırpındıkça batarsınız. \n\nVe bunun bir bataklık olduğuna ne kadar çok inanırsanız, size o kadar bataklık gibi gelir. \n\nSaplantınız, sabitlemeniz algıladığınız bu hissi somutlaştırır. Kavram filtreleriniz dışardaki algı akışını otomatik olarak o kalıba göre hayata geçirir.\n\nYani zihin bir kendini güçlendirme mekanizmasıdır ve bu sistem böylece tanındıkça çözülecektir. \n\nNe kadar çok anlam ararsanız, özünde vâr olmayan anlama dair bu yanıltıcı anlam arama arzusunun ardını, o kadar az bir ihtimalle görebilirsiniz.\n\n...\n\n- Peki bir anlamın peşinde koşma ihtiyacı tam olarak nedir?\n\nZihnin etkisi böyle bir arayışa neden oluyor! \n\nHiç dert etmeyin, pek bahtlısınız. Zira kendiniz koşulsuz mükemmellik olarak, aslında hiç bir anlama ihtiyacınız yok ve şahsen ne sandığınızın bir önemi yok... \n\nZâten eğer mükemmellik, mükemmel olmak için belirli bir anlama sahip olmaya dayanıyorsa, o zaman artık mükemmellik değildir.\n\n- Peki nedendir bu bitmeyen anlam arayışı? \n\nÇünkü zihnin çalışma prensibi, her şey için nedenler ve sonuçlar olduğunu hayal eder ve bu nedensellik, zincirine kapılanı kendine bir güzel bağlar.\n \nDolayısıyla, zihin kendi varlığının da nihai bir nedeni olması gerektiğini hayal eder.\n\nEzeli sebep, nihai bir neden oluşturmaya çalışmak, hayatın anlamını aramanın ardındaki ham motivasyondur. \n\nAllah'tan sonsuzluğun bizzat kendisi olarak, kendi varlığınız tamamen nedensizdir; yok yere işte...\n\nBu nedenle, doğuştan gelen mükemmelliğiniz hiçbir anlam gerektirmez. \n\nSiz mükemmel olduğunuz için mükemmelsiniz; doğal ve sebepsiz olarak öyle...\n\nHiçbir soru sorulmasına gerek yok, hiçbir cevaba ve hiçbir nedene gerek yok işte...\n\n- Ama niceleri hayatın anlamını bulamadıklarını düşündükleri için depresyona giriyor hatta intihar ediyor.\n\nOkuma hatası...\n\nAslında dünya perdesinde oynayan geçici bir enerji akışının oluşturduğu enerjik bir görüntünün, ışık oyununun asla bir anlamı yoktur. \n\nBir TV ekranındaki ışık piksellerinden oluşan bir 'kişi' görüntüsünün herhangi bir anlamı var mıdır? Ya yorumlayana ve o yoruma inana dek son rüyanızın bir anlamı var mı?\n\nBir ömür öyle olduğunu varsaymak esaslı bir şaka değil mi? \n\nAslında TV ekranının içinde yaşayan hiç kimse yoktur, bu tür 'kişi' görüntüleri tamamen enerjik pikseller, ışık desenleridir ve enerjik kalıpların hiçbir anlama ihtiyacı yoktur!\n\nGizli hazine sandığında idim\nBen kulumun zannı üzreyim\nSandığı gibi açılıp \nBoşluk pınarında saçılıp\nÖylece görünüvereyim...\n\nEvet zihin ne kadar çok anlam ararsa, ötelerde bir yerlerde bir anlam varmış gibi görünmesi o kadar gerçek olur. \n\nBu, zihnin devreye girdiği tipik bir yanılsama döngüsüdür.\n\nBaşka bir zevkle daha söyleyelim...\n\nBir hedefe ulaşmak için ne kadar çok çabalarsanız, hedef orada o kadar gerçekmiş gibi görünür ve koştukça hedef sizden o kadar uzağa sürüklenir;\n\nDaralan bir yolcu sefere çıksa hedefte ufuk çizgisi görür amma nasıl varır?\n\nBu, yanılsamaların kendi kendini güçlendirmesidir, ışık pekiştirmesidir.\n\nNeyse efendim macerayı uzatmayalım...\n\nGel zaman git zaman sebepsiz bir anda, tüm arayışınızın havayı kavramak, suyu düğümlemek gibi bir saçma şey olduğu aniden kafanıza dank eder. \n\nAradığınız mükemmellik ölümden sonra cennette filan değil, görünenin ardında ötelerde de değil tam olarak karşınızda OLANdadır! \n\nHiçbir çabaya gerek kalmadan, hiçbir koşul gerektirmeden zaten mükemmelsiniz ve oluyor işte...\n\nAma bu basit gerçeği anlamak için ecük yorulacaksınız vesselam\n\nHer şey bu mevcut deneyimi\nOLANı yaşarken\nAynı zamanda\nmümkün olan en iyi deneyimi\nyaşamak için de habire çabalıyor.\n\nİşte bir kozmik şaka da bu...\n",
      "id": 202404011442
    },
    {
      "text": "[SÖYLEŞİ KAYITLARI'NDAN]\n\nGörünenin ardındaki ruh, taşta uyur, çiçekte rüyâ görür, hayvanda uyanır, insanda uyandığının farkına varır. \n[Ş. Ekber'den]\n\nİnsanlık âlemi için nasılsınız sualinin ortak bir cevabı olsa gerek\n'Uyanık ama farkında değil'\n\n- Öyleyse varlığımızın manâsı ne?\n\n'Uyanık ve farkında'\nŞimdi burada oluş\nKendini her bir yüzden tanıyış\n\nBize özel bir rüya akıyor\nHer birimizin dünya perdesinde\n\nRüyadayken de sorsak uyanık mısın diye\nDeriz: 'Elbette buradayım işte ve uyanık'\n\nPeki uyanık olduğunun farkında mısın?\n\nRüyasında uyanık olduğunu gören biri yine de rüyanın içinde kalır.\nAncak rüya gördüğünün farkında olan biri gerçek uyanışın, gerçeğe uyanışın eşiğindedir.\n\n- Böylesi biri nesinden belli olur?\n\nRüyalarda mutluluk ve gerçeklik aramayı bırakmıştır\n\nSahnesi gelince\nUyanacak\nUyanan fark edilecek\n\n- Rüyada iken rüyada olduğumuzu nasıl fark edebiliriz?\n\nRüyada, cisimlerin gölgesi düşmez yere\n\nBu ancak gündüz rüyasında\nDünya perdesinde mümkün\n\nGölge düşecek ki\nHak-batıl\nDoğru-yalan\nGerçek-hayal\nayırdına varılsın\n\nÖyle ya gerçek ancak illüzyonun kanatlarında taşınabilir\nİki'den bir bilinebilir\nAma ikinin ikincisi gölgedir, hayaldir\nBir bilinsin diyedir\n\n- Ama bu ülkenin de hileleri pek çetin\n\nZaman-mekanda geçen rüya filmin döndüğü\nZihin, memnuniyetle \n'Ruhsal Olarak Uyanmış' kimlikte bir kişi \nRolünü de üstlenecektir\n\nÇok gördük\nTarikat kapısı bunun misalleriyle doludur\n\nKahhar-ı aşk uğramamış da\nBende benliğin zerresi kalmışsa\nBöyle olur\n\nKimlik konusunda hâlâ kaybolmuş olduğunuzun en iyi işareti\n\nBaşkalarını \nSizin kadar 'Uyanık' olmadıkları için \nYargılama ihtiyacı hissetmenizdir\n\nRahatlayın ve zihnin yargılama ihtiyacının \nFARKINDA olun\n\nZihin hemen herhangi bir manevi kazanım \nSezgi veya içgörü ile özdeşleşmeye çalışabilir\n\nİşte yolcular için bazı işaretler: \n\nGurur \nÜstünlük \nBaşkalarına acıma \n'Anladım!' Kibri\n'Başkalarına da söylemeliyim' ihtiyacı\n'Aydınlandım hem uyanıdım ama kimse beni anlamıyor' iddiası\n\nBir güzel sabırla burada kal \nZihnin saçmalıklarının farkında ol\nKendinle dol\n\nHatırla\nBaşkaları yok\nUyanmış kimse yok\n\n'Herkesin evliya olduğunu anlamayan evliya olmaz'\nBu zevkin bayrağıdır güzeller güzeli\n\nTek bir bilinç vardır ve dünya onun hayâlînin yansımasıdır\nYa yalnız-uyanık ve kendi rüyanın farkındasın\nYa da bir hayalin içinde kaybolduğunun farkında değilsin\nHangisi oluyor gibi görünürse görünsün\nGördüğün rüyada bir tek sen varsın\n[A. Kadrî]\n",
      "id": 202403301551
    },
    {
      "text": "[SÖYLEŞİ KAYITLARI'NDAN]\n\n- Acı gerçektir\nBu hayatta acı kaçınılmazdır ve ben çok acı çektim, artık acı çekmekten özgürleşme taraftarıyım\n\nÖzgürlük olanın özgürlüğe ihtiyacı yok ki..\n\nAcı çekeni ben-imseyenin de kurtulası yok\n\nAmma var olduğunuz ve acı çekmekten kaçınmak için şu veya bu şekilde davranabileceğiniz, bu veya diğer koşulların ortaya çıkmasının faydalı olacağı fikri yok mu...\n\nİşte bu, acı çeken kişiyi yaratan, tek başına budur.\n\nHeyhat ki gizli hazinemiz, gerçekliğin bu versiyonuna da imkan tanır.\n\n- Ne yani çok şey mi istiyorum. Mutlu olmayı istemek acı çekmek midir?\n\nElbette öyle...\nMutlu bir insan bile mutluluğu için mücadele etmek zorundadır.\n\nZira her zaman mutsuzluk olasılığı vardır öyle değil mi?\n\nYalnızca bu bile mutluluğu yeniden mutsuz ediyor. \n\nMutlu olan bir 'kişi' olduğu sürece mutsuz olan biri de olacaktır.\n\nZıddını da zuhura getirmeden ikili birli bu dünya perdesinde bir şey görünmez.\n\nAynı kişi içinde acı çekmeyen biri olduğu sürece acı çeken biri de vardır. \n\nHiçbir kişi bu döngüden kaçamaz.\n\nMümkün olan tek şey, 'ilahi kaza' denilen şeydir: zamanın içinde olan hiç kimsenin olmadığının doğrudan farkındalığı\n\nKişinin zihni dışında zaman diye bir şey yoktur.\n\nVe sizin olduğunuz şey, herhangi bir zaman ve mekan fikrinden önce gelir.  Hatta herhangi bir şey hakkında herhangi bir fikirden önce...\n\n- Peki bu konuda yapabileceğim hiçbir şey yok mu?\n\nHiçbir şey yapmana gerek yok!\n\nZaman ve mekânda onun için yapılan hiçbir şey ona dokunamaz. \nZaman ve mekanda yapılan hiçbir şey, seni sen yapamaz.\n\nZaten olduğun şey olmak için zamanla ne yapabilirsin?\n\nNe yapsan\nKomik oluyorsun...\n\n- Çok basit değil mi?\n\nSizin olduğunuz şey, basitçe algılayabildiği, tanıyabildiği hiçbir şey olamayacağının farkındadır.\n\nBu çok basit bir şey aslında:\n'Algıladığın şey sen olamazsın'\n\nÇünkü sen o algıma eyleminden önce ve sonra da orda hazır bulunmak durumundasın.\n\nBen olan Ben'in algısı içinde zaman, mekan ve kişisel dünyalar beliriyor. \n\nAma siz kendiniz asla bunların bir parçası değilsiniz.\n\n'Dünya yansa içinde bir çaputum yok' derken, filmde yangın çıksa sinema perdesi yanmaz demiyor muyuz aslında...\n\nBu uykudaki birinin rüya gördüğü ama gördüğü rüyanın rüya olduğunu fark edemediği sürece ciddi ciddi rüyada acı çekmesi gibidir vesselam\n",
      "id": 202403291957
    },
    {
      "text": "[SÖYLEŞİ KAYITLARI'NDAN]\n\n- Bu ölüm meselesi kafamı çok kurcalıyor...\nÖlen nedir bir bilsem?\n\nHakikat mevzuları ancak misal yollu işaretlerle, birer tohum olarak bırakılabilir, meğer meraklısının gönlünde çiçek açar...\n\nÖlümü, bir metafor aracılığı ile zevk edebiliriz.\n\nKoca bir okyanus ve üzerinde kabarcıklar olur ya\nHani bir su baloncuğu, köpük var... \n\nİşte siz-biz-hepimiz aslında bu baloncuğu içinde taşıyan okyanusuz\n\nİçindeki hava dışına çıkan her balon elbet patlar ama okyanus bâki, her zaman mevcuttur değil mi?\n\n- Peki şimdi durum farklı mı?\n\nŞu anda kendinizi bu uçsuz bucaksız evrendeki, bir formla özdeşleştiriyorsunuz. Bu bedene ben, bu bedenden açığa çıktığı görülen bir işe ben-im iş-im diyorsunuz ya...\n\nBak sen şu Allah'ın işine...\n\nNe var ki daha derinlere indikçe evrenin bizim içimizde olduğunu ve dışımız olmadığını fark ediyoruz\n\nKi orda keyif elli altı...\n\nÖyle ya her gece rüya tezgahında, dışarda hiç bir yere ayrılmadan içeride bir dünya dokuyabiliyoruz değil mi hayal ipliklerinden...\n\nOlduğunuz Saf Farkındalık\nÖzdeşleştiğiniz formu yani bedeninizi taşıyor.\n\nSaf Farkındalık diğer formların varoluşuna da böylece izin veriyor işte.\n\nYani bir beden, bir form olarak varlığınızı\nSaf Farkındalıktan ödünç aldınız.\n\n(Kitapta 'Emaneti insana yükledik' işareti)\n\nHayalde böyle böyle bir dolu hikaye iken\nMutlak Gerçekte yalnızca Saf Farkındalık vardır.\n\nBizim misalimize göre sadece büsbütün okyanus var, su baloncuğu her zaman okyanustu, onun ayrılmaz bir parçasıydı; hem zaten bütünden ayrı parça mı olurmuş...\n\nHak ve Hakikat ne değişir ne de ölür. \nSen o hakikatsin.\n\nSaf Farkındalığın farklı kültürlerde farklı çağlarda başka başka isimleri varsa n'olmuş...\n\nNe de olsa isimlerin varlığı yok, varlığın isimleri var; hem çok ve çeşitli...\n\nBuna Tanrı, Hakikat, Aşk, Varlık, Benlik, Tao, Brahman, İkili Olmayan (Non-Dual: Advaita) Seçimsiz Farkındalık, daha neler neler deyip durmuşuz.\n\nBütün cümle, özünde bir nokta iken, muhabbet olsun diye çoğaltan cahillerden olmuşuz vesselâm\n",
      "id": 202403291434
    },
    {
      "text": "[SÖYLEŞİ KAYITLARI'NDAN]\n\n- Bu Mutlak Varlık, bu Bilinç neden kendini, Aslı ile Kerem'e, Ferhad ile Şirin'e dönüştürdü?  Ve neden dönüştüğü bu kimlikle özdeşleşti?\n\nNeden olmasın? \nKaybedecek hiçbir şeyi yok! \n Ve vahdet neş'e istiyor\n Biraz eğlenmek istiyor.\n\nDaha ciddi bir cevap:\n\nGerçek, illüzyonun ikili kanatlarında taşınabilir\nVe doğru ancak yalanla anlaşılabilir.\n\nDaha dinî bir cevap:\n\nBEN\nGizli bir hazine idim\nTanınmayı sevdim\nHalkı tanınmak için halk ettim\n\nDaha edebi bir cevap:\n\nHer yüzümüzden kendimizle başka cilve eyledik\nHer renkte görünen biz idik böyle murâd eyledik\n\nKime ne...\n\n- Kime ne olur mu canım! Peki ya bu eğlence, hiç de eğlenceli değilse?\n \nSonra ızdırâb ummanına geri dönüyoruz. \nVe kendimi aşabilme arayışı ve düşüncesiyle...\n\nDön baba dönelim\n\n- Kesinlikle öyle...\n\nGerçeğin farkındalığında\nMutlak Bilgi'den kesinlikle bahsedilemez\n\nKişisel olduğunda illa cehennem, kişisel olmayan elbet cennet.\n\nNo-way out\nVe bundan kaçış yok.\n\nSinemadaki ışık gibi\nDünya Perdesinde Bilinç, her şeyin temelidir, bütün ağacın köküdür.\n\nSürekli değişim kaçınılmazdır zira sürekli olan fark edilmez, ayırdına varmak için geçici olması gerek\n\nKendi sahnesinde hoş ya nahoş görünen şeyler gelecek geçecek ki bu yüzlerin içinde, kendi bütünlüğünü, zıtlarla gerçekleştirebilsin.\n\n(O camiul ezdâd)\n\nVe bunun sonu yok.\n\n- O halde bunu çözdük!\nHayrihi şerrihi hepsi iyi\nKötü yok,her şey yolunda!\n\nCennet ve Cehennem cümlesini nokta da birledik\nBu işbirliğini nasıl deneyimleriz?\n\nHer şey, sahnesi geldiğinde kendiliğinden gelişir, zira o meyve tohumunda mahfuz ve meknuz, mevsimini bekler...\n\nEL İŞLER ÂLET ÖVÜNÜR\n\nHer zaman olduğu gibi araçlar (sen-ben-o-bu-şu) çok iyi çalışmış görünüyor amma her cümlenin gizli öznesi, işini her bir yüzden pek güzel görüyor vesselâm\n",
      "id": 202403291044
    },
    {
      "text": "[SÖYLEŞİ KAYITLARI'NDAN]\n\n- Bir Mesih, Kayıp 12. İmam, Mehdi yani beklenen 'Kurtarıcı' gelecek ve dünya yeniden selamet yurdu olacak değil mi?\n\nMesih\n(Tanrı, Bilinç, Mutlak vs.)\nGelip gitmez\n\nTanrı\nSadece bâtında O'dur.\nOlan olarak zâhiren görünür\n\nCenâbı İsa,\nKutsal Ruh aracılığıyla düzeltilmiş perspektiften \n\nBüsbütün\nVar\nOlan\n\nTek Bir'in\n(Ehad)\nGerçek Varlığından bahsetmiştir. \n\nBir zaman gelecek de\nBilinçli olacak 'biz' diye bir şey yoktur.\n\nYalnızca Bilinç Bilinçlidir.\nYalnızca Allah bilir siz bilmezsiniz\n[Bakara:216'dan]\n\n'Biz'\nSonlu ve sınırlı \nOlduğunun farkında olan\nO'yuz\n\nBen O değilim\nZira cümlenin başındaki öznenin bir varlığı olsa gerek\n\nO zâten\nBen ismiyle şahsen burada\n\nŞimdi açılan sahnede\nHer OLAN\n\nKendi zatında mündemiç\nGizli Hazinesini açığa çıkardığı\nŞe'nnn akışıdır \n\nHer fiilde fâil kendidir vesselâm \n\n",
      "id": 202403250939
    },
    {
      "text": "[SÖYLEŞİ KAYITLARI'NDAN]\n\n- Bunca hikayenin sonunda ne anlaşıldı ne değişti yani hayata dair, filmin sonunu izlediyseniz mutlu sona dair bir spoiler öneriniz var mı?\n\nAslında 'kemal' eklemekle değil çıkarmakla ilgili olsa gerek...\n\nMükemmelliğe, eklenecek başka bir şey kalmadığında değil, çıkarılacak bir şey kalmadığında ulaşılır.\n\nKayıplarla varlılır gayba..\n\nPek bir şey elde etmek gibi değil de\nkaybetmekle ilgili\n\nİlkin bir şeylerin değişeceği beklentisi kayboldu\n\nNe bileyim daha farklı olsun\nOlan olmasın\nOlmayan olsun \nDeğişsin\n\nBir şeyleri değiştirecek olan\nŞu anda olanı olduran güç\n\nKi Onun muradı da\nŞu anda OLAN\n\nİşlerin neticesini değiştiremeyeceğini anlayınca pek rahat oldu buralar\n\nve korku kayboldu\n\nçünkü korku temelde kaybetmekle ilgilidir\n\nKaybedecek bir şeyim yok\nBir şeyleri daha kaybedecek\nÖyle biri yok\n\nBir şeyleri kaybetmek\nBeni daha az yapmaz\n\nBir şeyleri kazanmak\nBeni artırmaz\n\nkar-zarar hesabı yoksa\nbiz buna huzur-barış\n\nselamet yurdu diyoruz\nolanı olduğu gibi buyur ediyor\nve yolcu ediyoruz\n\n- Bir de Mutlu Son'dan sual etmiştik\n\nMutlu son, filmin başlangıcının olmadığını görmekmiş \nElbette bunu gören kimse yok\n",
      "id": 202403232008
    },
    {
      "text": "[SÖYLEŞİ KAYITLARI'NDAN]\n\n- Bu ıtlak zevkinin güncel versiyonun takma adı olan 'Ben olan Ben' den bahsedebilir miyiz biraz?\n\nİlkin peşin peşin itiraf edelim:\n'Ben olan Ben' târife gelmez\nÇerçeve içine girmez\n\nAmma madem sual edildi boş çevirmemek icab eder\n\nAslında bu zevk \nBen derken sen \nve o derken biz'e çağıran bir davet\n\nSahra-yı kesrette, karada susuzluktan kavrulanlara\nBahr-i vahdetten gel gel iden bir deniz feneri\n'Ben, senin ben olabilmen için, sen oldum'\nDer gibi...\n\nÖnce biraz dilbilgisi okuyalım mı?\n\nO \n3. Tekil Şahıs\nHu-ve\nMüfred gayb\n\nO her ben diyenden ben dediği hâlde\nHâlâ nesnenin (bedenin) ardında\nGizli özne olarak kalıyor\n\nMusa dağa baktı\nRabbini görmedi\nAma sesini duyuyordu\n\n- Biz de öyle yapmıyor muyuz?\n\nEvet ayet hâlâ geçerli\nŞimdi de öyle\n\nBen karşımdaki beden dağına bakıyorum\nsözünü duyuyorum, yüz perdesine bakıyorum, bakıyorum\n...\nAma kendisini göremiyorum\n\nO hep perde ardından kelâm ediyor\n \nBu dem biraz Yunus zevki sürelim:\n\nBu vücûdum şehrine bir dem giresüm gelür\nİçindeki sultânun yüzin göresüm gelür\nİşidürem sözini göremezem yüzini\nYüzini görmeklige cânum viresüm gelür\n\n- Ah nerede vah nerede?\n\nDağın ardına saklanmış\n...\nZihin ancak object oriented (nesne yönelimli) okuyabiliyor\nZira kendimi de nesne (beden) olarak algılıyorum ve O'nu da hâliyle nesne zannediyorum. \n\nHatta kendimi bile bu (beden) zannediyorum, 'ben buyum' diyorum.\n\nVarlığın büsbütün akışını donduran\nVar-oluşu nesneleştiren\nPerde önünde akan filme mahkum ve mecbur\n\n- Peki, bu perde ardında gizli özne olan ben olan ben ne?\n\nFelsefede mutlak soyutlama, mutlak hiçlik, mutlak bir şeysizlik, belirsizlik, tanımsızlık gibi bir terimle karşılıyorlar ki bizim şimdiki yok-var zevkimizde 'la ilâhe illallah'tır. \n\nLÂ Kılıcı marifetiyle son soyutlamayı yaptığımızda, \nbu değil, bu değil, bu değil, bu değil... \nHepsini soyunarak çıkarıp attığımızda geriye ne kalır? \n\n- Soyutlamayı yapan kalır\n\nSoyutlamayı yapan kalır amma soyut olarak kalır. \nİşte 'Ben olan Ben' bu!\n\n- Aslında gramerin kökeninde de bu yok mu?\n\nElbette. 'Ben', dilde bile bütün sahiplenmeleri yapan ama kendisi sahiplenilemeyen öznedir. \n\nBurada bir mutluluk tarifi de göz kırpıyor âgâh olanlarımıza\nBen olduğum için mutluyum, sahip olduğum şeyler için değil...\n\nTasavvuf dilinde 'Ene' bendir. Ene’yi idrak edebilmek için, bir başka ene’ye gereksinim var yani ötekinin şuuru, hissedişi yani gönlüne gereksinim var. \n\nİnsan, insanın gönlünde dinlenir, gönlünde gözlenir...\n\n'İnna' ise bizdir\nArtık karşılaşma var aynalaşma var\nAynalaşma baka baka aynîleşme olur\n'İkilikte birlik' Kesrette vahdet\n\nOnun için 'Ben olan Ben'\nBirlükte yürüye yürüye\nO aynaya baka baka \n'Biz' oluyor vesselâm\n",
      "id": 202403211030
    },
    {
      "text": "[SÖYLEŞİ KAYITLARI'NDAN]\n\n- Sanki bir hamster çarkında biteviye dönüyor gibiyim; yapmayım, yapmayım diyorum gene yaparken buluyorum kendimi; hâsılı sıkıldım bu filmden...\n\nFilmden çıkmanın tek yolu film olmaktır. \n\nBu şefkatti, merhamettir ama merhamet sahibi 'kimse' olmadan.\n\nÂlemlere rahmet ne demekse\nNasıl bir kimliksiz kimse...\n\nSözde varoluş olan ve asla gelip gitmeyen O'nunla mutlak özdeşleşmede, artık özdeşleşmiş 'kimse' yoktur. \n\nAma O'ndan ayrı olarak (mâsiva) özdeşleştiğiniz her neyse, hala ayrı bir özdeşleşmenin iniş noktasındasınızdır.\n(kavs-i nüzûl)\n\nTekrar başka bir şeyle yer değiştirecektir. Ona bağlıyken buna bağlı hale döneceksiniz.\n\nFarkındalıkla özdeşleşirken bile, 'Ben varım'lığa ve 'Ben böyleyim' liğe geri döneceksiniz.\n\n...\n\n\nOysa bu zevk aklın kalbe secdesidir\nBu, kalbin açıklığına dalmaktır;\nKalpte sâkin olmaktır\nKalp ne ise o olmaktır ki  bu da\nVaroluşun bütünlüğüyle büsbütün mutlak özdeşleşmedir\n\nBir şeyle özdeşleşmemek değil\nHer şeyle özdeş olmak\nYüklenen bütün isimleri kabulde olmak\n(Nefy'den isbât'a)\n\nMutlak özdeşleşmede adres gösterilecek yer yoktur çünkü bir yerde konumlanan 'ben 'den o kadar boştur ki.\n\nBenim tek bir canım, yüz bin tenim var. Binlerce insan gördüm ki ben onlar olmuşum sanki. Onların arasında yalnız kendimi göremedim.\n[Cenâbı Mevlevî'den]\n\nAynı anda hem çok dolu hem de çok boştur.\n\nYani bir boşluk doluluğu vardır.\nVe bu boşluk doluluğunda artık 'ben' diye bir şey yoktur çünkü ona kesinlikle yer yoktur.\n\nHem tam bir yokluk-hiçlik hem tam bir varlık-mevcudiyet vardır, ikisi birlikte. (El-fakru fahrî: Hiçliğim iftiharımdır zevki)\n\nOl dem anlaşılır ki 'Ben' diye ayrı bir şey yoktur, hiçbir zaman olmamıştır ve olmayacaktır.\n\nO zaman şahıs denen çıkıntı, yükselti, dalga zâten varoluşun kendisi tarafından tamamen düzleştirilir, tesviye olunur, yutulur.\n\nRuhî'nin Nefîse'yi\nZâtî'nin Şahsî'yi\nEvrensel'in Yerel'i\nBu, sonsuzun kendisini mutlak bir şekilde kucaklamasıdır.\n\nVe bu mutlak kucaklamada, bu 'ayrılık' fikri -her ne tonlu fikirse- basitçe yok olur, kesinlikle kaybolur çünkü en başından beri asla orada değildi.\n\nBunu yapabilecek 'kimse' yoktur.\nBu birdenbire olur.\n\nBuna 'Aşk patlaması' ya da 'Varlığın Sevinci' derler; derlar a...\n\nBu, ne olduğunuzun o mutlak özdeşleşmesine doğru büyük bir patlama ve tam infilakıdır.\n\nBu zamanla ölçülemez, bir şimşek çakması, bir lemha, bir göz açıp yumma mikdarıdır böyle tarif ettim çünkü zamanın içinde değildir, zaman bunun içindedir.\n\nİşte Varlığın Sevinci'nin böylesi bir demi incecikten târifi:\n\n- Benim, Allah ile öyle bir ânım var ki ne mukarreb bir melek ne de mürsel bir nebi benimle birlikte o vaktin içine sığabilir.\n\nSelâm, selâm olsun...\n",
      "id": 202403200956
    },
    {
      "text": "[SÖYLEŞİ KAYITLARI]\n\nMekan\nAncak beden tarafından deneyimlenir\n\nZamansa\nAncak zihin tarafından deneyimlenir\n\n- Tam da aylar önce yazdığınız bir yazıyı okuyorum. Geçmişin zihnin dışında var olduğunun kanıtı sayılmaz mı?\n\nOkumanız ancak şimdi gerçekleşebilir ve fikirleriniz de ancak şimdi olabilir. Yazımı okumadığınız ve üzerinde düşünmediğiniz zaman, yazımın bir yerlerde olup olmadığından asla emin olamazsınız.\n\nTıpkı yazımın, bir yerde var olduğundan emin olamayacağınız gibi, eğer hiç bilmiyorsanız veya hiç düşünmüyorsanız, uykuya daldıktan sonra, uykuya dalmadan önceki dünyanın hala orada olduğundan ve \ngeri dönmenizi beklediğinden olamazsınız. \n\n- Orda bir köy var uzakta...\n\nBurda, orda burda!\n\nUyandıktan sonra, gözlemci ve gözlenen nesne, yani dünya aynı anda birlikte görünür.\n\nHâsılı dünya yalnızca siz onu gördüğünüz için oradadır. Eğer onu görmüyorsanız, orada hala bir 'dünya' olduğundan emin olamazsınız.\n\nGece öldün say\nÖldün hâ!\nSen yok\nO da yok değil mi?\n \nBununla birlikte zihin, dışarıda uzanıp gitmenizi ve sonra geri dönmenizi bekleyen sabit bir dış dünya olduğunu varsayar ki işi bu!\n\nAma gerçekte öyle değil!\n\nAsla bir iç \"sen\" ve dış \"dünya\" yoktur. \n\n- Bütün bunlar ne peki?\n\nYanıp sönen kendi sonsuz parlaklığındır\n\nAlahu nurussemavati vel ard\n\nİçeride gerçek bir 'ben' ve dışarıda gerçek bir 'dünya' olmamasına rağmen, 'dünya' adlı bir nesneye bakan 'ben' adlı bir gözlemcinin olduğu açık hissini de inkar ediyor değilim... Öyle geliyor işte.\n\nBöyle bariz bir his, zihnin izdüşümü veya yorumudur, bütün bu illüzyonu boş olarak görüp geçebilir, rüyayı rüya olarak görebilirsin vesselâm",
      "id": 169229873311
    },
    {
      "text": "[SÖYLE•Şİ KAYITLARI]\n\nGerçek ilerlemeyi oluşturan, dışsal bilginin birikimi değil, içsel benliğin farkına varılmasıdır.\n[ O. Kakuzo]\n•••\nZamandan ve mekandan bağımsız olarak bütün arifleyin söylemi birdir:\n\n\"İçinize dönün. \nTüm sorgulamalarınızı Öz'ü aramaya yöneltin\". \n\n- Bunu herkes bilir ancak insanlar içlerinde arayacakları 'Benlik-Kendi' diye bir varlık olduğunu varsayarlar. \n\nAslında 'dışarısı' denilen şey de aynı benliktir. Benlik olmadığını düşündüğünüz her şey aslında benliktir, kendidir!\n\n- Yâni \nHerkes içine baksın \n\"İçinize dönün\"\nDoğru bir işarettir. \n\nÖyledir ammâ\nBu işaret, sabitleneceğiniz bir duruş değildir. Bu duruştan geçecek ve \"içerisi\" ve \"dışarısı\" fikrini aşacaksınız. Bu duruştan geçerek \"Benlik hedefi\" fikrini de aşacaksınız:\n\n- O an gelecek mi? Emin değilim...\n\nİçeride veya dışarıda fark etmeksizin her şeyi aynı OLDUĞUNU göreceğiniz bir an gelecek. \n\nHer şeyi aynı ben olarak gördüğünüz ve başkasının olmadığı bir an olacak. İşte o zaman, iç-dış ve ben-öteki fikirleri bütün anlamını yitirecek.\n\n- Peki arayışın amacı nedir?\n\n\"KENDİNLE rahat rahat birlikte olmaktan\" başka hangi \"amaç\" sâhici olabilir ki?\n\nYolculuğun nasıl geçiyor, rahat mısın?\n\n- Şu anda, kendimle rahatça birlikte olamıyor gibi görünüyorum. Bir kere çok sıkıcıyım\n\nBuna neyin sebep olduğunu bulun.\n\n- Ama ömür testisi ha doldu ha dolacak\n\nHayır hayır, kişisel ömrünüzün aydınlanmak için çok kısa olduğunu filan düşünmeyin. \n\n- Geç kalmışım gibi geliyor...\n\nHiçbir kişi zamanında aydınlanmayacak çünkü bir \"kişi\" ve bir \"zaman\" yok. \n\nRahatlayın, her bildirim siz farkında bile olmadan gerçekleşen doğrudan bir enerjisel yeniden düzenlemedir.\n\n- Bunu kolaylaştırabilir miyim?\n\nDeneyiminizi fark etmeye devam edin. Ama analiz etmeyin. Sadece deneyiminizin çıplak kalıplarını hissedin. Evet, Zihnin sürekli şikayet ettiğini duyuyorsunuz. Ne diyor?\n\n- Anlamıyorum, aydınlanmadım\n\nBu tür anlatıları rüya konuşmaları olarak, kuş sesleri olarak değerlendirin.\n\nZira temel enerjiniz muazzam bir yeniden hizalanma sürecinden geçiyor vesselâm\n\nBiri bana kim olduğumu ya da Tanrı'nın ne olduğunu sorduğunda, içten içe gülümseyip fısıldıyorum: \n\n- İşte yine rol yapıyorsun\nBenimle oyun ediyorsun\n\n\nhttp://umutrehberi.com/2023/06/01/deneyimin-dogrudan-dokusu/ \n\nEğer aşkı seversen cân olasınDeneyimin Doğrudan DokusuO kafesi arala Kelimeyi parala Çemberiyle hapsolur her dâirenin çapı İtmeden anlaşılmaz, kapalı mıdır kapı Ben merkezli çevremiz, isim ve resimlerle s...",
      "id": 169263939711
    },
    {
      "text": "[SÖYLEŞİ KAYITLARI'NDAN]\n\nDünyanı kaybetmeye hazır mısın?\n\nZira gerçek uyanış\nNe hayâl ettiğin dünyaya uyacak\nNe de kendini hayâl ettiğin benliğe!\n[Adyaşandı]\n\n- Entellektüel olarak anlayabiliyorum ancak bu anlayışımı pratiğe dökemiyorum, neden acaba? \n\nÇünkü rüyada acı çekiyor ve mutluluğu rüyada arıyorsun.\n\nRüyanın hoş bölümlerine bayılıyor, nahoş bölümlerini görmek istemiyorsun!\n\nHâlâ hayali dünyaya karşı sevgin var ve gerçek olmayan şeylere tutunuyorsun...\n\n- Hayat bir illüzyondur\nDünya koca bir yalandır\n\nBu cümleleri duymak çok kafa karıştırıcı...\n\nHayat gerçektir ama hayatı deneyimleme şeklimiz gerçek değil\n\nKavramları, fikirleri, beklentileri ekleyerek çarpıtma yaratıyoruz\n\nHayatta hiçbir şey doğası gereği ayrı değildir.\n\nHiçbir şeyin özünde bir anlamı yoktur. Kişinin hayatı nasıl gördüğü bir yanılsamadır ve kişiye özeldir\n\nNasıl gördüğünü değiştir\nVeee nasıl değiştiğini gör\n\n- Yani siz de \"yalan dünya\" diyorsunuz öyle mi?\n\n••• \n\n- Yani siz de \"yalan dünya\" diyorsunuz öyle mi?\n\nEğer kendiniz sandığınız kişinin, \nDünyanın içinde olduğunu düşünüyorsanız\nDünya gerçek değil\nYalandır\n\nEğer dünyanın kendi içinizde olduğunu fark ederseniz\nBu kıyamettir\nDünya derhâl âhiret olur\nVe Âhiret gerçektir\n\nAma sen sen olasın \nDünyayı yaratan zihnin \n(\"Ben\" ve \"Ben-olmayan\") \nonu gerçek dışı olarak kabul etmesini beklemeyesin!\n\n- Bunu ego mu yapıyor gerçekten?\n\nİçinizdeki egonun gerçek olmadığını bilen şeyin, kendisi de gerçek olmalıdır!\n\n- Âh ah ölmeden farketsek bâri...\n\nFarkındalık\nGerçekliğin anahtarıdır\n\nOlanın olduğunun\nOlmayanın olmadığının\nFarkındalığı Ol\n\nYaşanıyor\nYaşanmakta olan\n\nGerçek olan ölmez\nHeyhât gerçek olmayan hiçbir zaman yaşanmadı\n\nNe kutlu bir ölüm: \nGerçek olmayanın yok olması\n\nPüfff\nYum gözünü\nDilin damakta\nTekrarla",
      "id": 169349047411
    },
    {
      "text": "[SÖYLEŞİ KAYITLARI'NDAN]\n\n- Benim elim\nBenim kolum\nBenim bedenim\n\nİyi ya\nKendini bedene bağlayan bu \n\"Ben\" nedir?\n\n- Ne bileyim ben işte\n\nKendi doğamıza doğrudan bakalım \n\nAynaya sureti yansıyan beden\nBeden sınırından bakılınca geçen duygu ve düşünce akışı var ya\n\n- Heee var\n\nİşte onların kontrol ünitesi\nMerkezî işlem birimi bu bedende konumlanmış değil\n\n-Nasıl yani\n\nBeden ve zihin Evrensel Güç tarafından diğer her şey gibi büsbütün hareket ettirilir\n\nAğacı rüzgarla\nBeden-zihin kompleksini istekle sallıyor işte \n\nKişissel-bağımsız-ayrıca bir fail yoktur\n\nMühim olan şu ki\nKişisellik mefhumunu da\nEvrensel Güç yaratmakta\n\nGüç, bu çalışma biçiminde hareket ettiğinde buna Maya veya İllüzyon olmadı Yalan Dünya, kitabın ifadesiyle oyun eğlence Dâru'l Gurûr (Aldanış Yurdu) denir.\n\nKendini\nKendiyle Örtüyor\n\nSınırlı nice bin algı noktasından kendini gözlüyor\n\n-Nasıl?\n\n(Bâtın)\nSınırsız Soyut Potansiyeli\nSınırlı Somut Deneyime Dönüşüyor\n(Zâhir)\nböyle böyle \n\n-Niçin?\n\nOyun oynamayı kim sevmez\n•••\nBilinmekliği seviyor-uzzz",
      "id": 169358138011
    },
    {
      "text": "[SÖYLEŞİ KAYITLARI'NDAN]\n\n- Sevdiğimiz şeyi neden seviyoruz?\n\nNehirler neden aktıkları yerde akarlar?\n\n- Eğer dünyadaki her bir kişi aydınlanmış olsaydı, dünya ve hayat nasıl farklı olurdu?\n\nZaten öyle.\n\nAma dünya hayatı, illa bir dramadır.\n\nHer kişi mutlaka kendi dünyasında yaşar ve dualite-ikilik olmadan dünya hayatı imkansızdır.\n\nDualite, hâliyle çatışma yaratır.\n\n- Bu, ne demek?\n\nTam ve mutlak barışın olduğu bir dünya mümkün değildir!\n\nAma kişi-lik kalmayınca dünya biter ahiret başlar, sonra kimi görmek isterse onun olduğu dünyaya iner vesselâm\n\nSabahunnûr ve's-sürûr\nFilmde illa iyi kötü olur\nSeyir zevki filmde değil\nBakanda olur",
      "id": 169405883011
    },
    {
      "text": "[SÖYLEŞİ KAYITLARI'NDAN]\n\n\"Kişisel”\" bir deneyim yaşamıyorsunuz. \n\nBir deneyime SAHİP olduğunu sanan bir kişinin yanlış algısını yaşıyorsunuz. \n\nMÂLİK sahip cehennemin bekçisi unutmayın!\n\nDeneyimin, bir sahibe ihtiyacı yok\nSahip, çoktan akıp geçmiş bir deneyime zihnin tutunmaya çalışmasıdır.\n\nOlanın farkındalığında rahatlayın.\nŞimdi gevşeyin\n\n- İyi de beden olmadan herhangi bir deneyim var mıdır?\n\nOna sahip olduğunu varsayan bir \"sahip\" olmadığında \"beden\" nedir?\n\n- Böyle bir beden, diğer \"şeylerin\" yanı sıra, düşünce ve bilinç üreten veya tezahür ettiren evrenin akıllı bir parçası mıdır?\n\nHangi beden?\n\n- Dalgamı geçiyorsunuz, adam mı seçiyorsunuz.\nEtrafta dolaşan ve garip şeyler yapan (şimdiki konuşma gibi) birçok beden görebiliriz.\n\nBeni hiçbir beden görmüyorum\nSadece \"Ne Olduğunu\" Görüyorum.\nVe OLan, ayrım yapmamak için basit bir yer tutucudur.\n\n- Yani gerçek bu\n\n... \n\nGerçeğin ne olduğunu bilmiyorum.\nBen sadece gerçeğin \"ne olmadığını\" söyleyebilirim.\n\n- OLan gerçektir; bu an gerçektir?\n\nPeki bu gerçeği bilen kim?\n\n- Hımmm... Yani bu sadece başka bir düşünce mi?\n\nEvet, düşünce de sadece küçük bir deneyimdir ve \"sahibi\" yoktur.\n\nBilinç, birleştirici bir harekettir.\n\nHer hareketin, bir farkındalığı vardır.\n\nPeki bu farkındalığın, farkındalığı var mı?\n\n- Bence öyle...\n\nKöpek sadece kendi kuyruğunu nasıl kovalayacağını bilir...\n\nSonunda köpek kendini yorar ve dinlenir.\n\nNe kontrol edilecek bir bedenin ne de ona sahip çıkacak bir benliğin olmadığını görecek kadar uzun süre ve dikkatle bakarsınız; bir avuç suyu sıkmaya çalışmak gibi...\n\nVe suyun düğümü çözülür!",
      "id": 169623105611
    },
    {
      "text": "[SÖYLEŞİ KAYITLARI'NDAN]\n\n- İnsanın kendi tatlı canına kıyması ne acı...\n\nHep anlamsızlıktan...\n\nSurette nasıl görünürse görünsün\nAslında insanlar \nyaşamak anlamsız geldiği için\n\n\"Ben\"in bir anlamı olmadığı için intihar ediyor. \n\nEn başta \"ben\" diye bir birey ya da varlık yok!\n\nAnlamsa anlam bu...\n\nDaha nasıl bir anlam elde etmek istiyorsunuz? \n\nZihnin doğal eğilimi \"ben\"in ve OLANın anlamını aramaktır. \n\nNeyse ki, zihninizin yanıltıcı mantığını doğrudan aşabilirsiniz.\n\nEvet, evet, umutsuzca bir anlam istediğinizi biliyorum. \nBaşka bir şekilde söyleyeyim: \n\nGerçek manada anlam, herhangi bir anlama sahip olabilecek bir birey ya da varlık olarak \"Ben\"in olmadığını fark ettiğinizde bulunur. \n\nRüya karakterinin bir anlamı olmadığının farkına varmak çok anlamlıdır, bütün rüyayı anlamlı kılan budur.\n\nAnlamak için farkında olmak gerekir...\nAma farkında olmak için, anlamaya çalışmaktan vazgeçmelisiniz.\n\nAnlamlandırma arzusu bırakıldığında sonsuzluk dokunur.\n\nEn basit bir esinti için bile bütün evren işbirliği içindedir; sade bir hava olayı değil yani...\n\nYine de rüzgarın bağımsız bir anlamı yoktur. \n\nBir yanıp bir sönen ışık demeti\nParlayarak yayılan enerjinin \nKendiliğinden doğal akışı\nAnlık ifadesi\n\nİşte bunun gibi\nBedenin ve \"Ben-im\"in ortaya çıkışının da\nbağımsız bir anlamı yoktur. \n\nAynı zamanda parlayan enerjinin doğal akışıdır. \nBu gerçeğin keşfi derinden anlamlıdır\n\n- Bunları anlıyor gibi oluyorum da... iş arkadaşlarıma karşı, galiba biraz ayrımcıyım, başkalarına tepeden bakıyorum, üstünlük duygusuna kapılıyorum, onlarla sağlıklı iletişim kurmuyorum, böyle olur mu, bu normal mi?\n\nOlan, normaldir\nOlan, olmak için kimseden izin istemez\n\nGerçekleşiyor gibi görünen herhangi bir durum, hissediliyor gibi görünen herhangi bir duygu, ortaya çıkıyor gibi görünen herhangi bir düşünce, olan olarak normaldir çünkü bu hâlâ sonsuz parlayan enerjinin anlık bir tezahür şeklidir.\n\nTıpkı bir rüyada olduğu gibi, tıpkı hissedilen gibi. \nBir rüyada hissettiğim duygu, rüyada ortaya çıkan rüya düşüncelerine benziyor ve onlar da TAMAM.\n\nTüm hikayenin bir rüyadaki hikaye kadar boş olduğunu fark ettiğinizde gülersiniz. \n\nBir rüyada olay örgüsünün bu kadar önemli olmadığını bildiğiniz sürece her şey yolundadır.\n\nÖnemli olan farkındalık!\nGerisi, kendiliğinden gelir...\n\n- Eğer sizinle daha önce tanışsaydım, bunun bir rüya olduğunu düşünürdüm, peki neden hala bu umurumda ki? Gerçekten yapmak istemediğim şeyleri yapmaya kendimi zorlardım. Şimdi sadece devam ediyorum. Beden, duygular, zihin düşünce akanın aktığına şahidim ki en rahatı bu. Düşünceler, düşüncelerim değil, canı cehenneme...\n\nEvet, hikaye durumunun bir rüya gibi tamamen boş olduğunu anladığınızda, hikaye içeriğinde kasıtlı olarak herhangi bir değişiklik yapılmasına gerek kalmaz. Elbette hikayenin içeriği kasıtlı olarak değiştirilse bile sorun yok, çünkü görünüşte \"kasıtlı\" olan şey hala doğal ve kendiliğinden ve sınırsız enerjiyle otomatiktir ve \"kasıtlı\" olanı empoze edebilecek gerçek bir kişi yoktur. \n\nDolayısıyla her ne kadar kişisel irade var gibi görünse de aslında kişisel irade yine de görünürdedir, gerçek değildir. Kendini kişisel sanmak da evrenseldir vesselâm",
      "id": 169744096811
    },
    {
      "text": "[SÖYLEŞİ KAYITLARI'NDAN]\n\n- Yoruldum bütün bu sorumluluklardan, bu yükü taşımaktan...\n\nBen-im sandığınız bu beden\nSizin katkınız, kontrolünüz veya danışmanlığınız olmadan \n\nKendi bağışıklık sistemini, sindirimi, hücresel solunumu, sinir iletimini, hafıza birleştirmeyi ve geri getirmeyi, duyuları, uykuyu ve hatta kendi nefesini kendi başına bal gibi halleder\n\nSizin düşüncelerinizi ve eylemlerinizi de idare edebileceğini düşünmüyor musunuz?\n\n- Bu hiç hoşuma gitmedi. Elbette tüm iradenizi rastgele kaprislere ve dürtülere teslim edebilirsiniz, ancak bunu yaparken aynı zamanda insanlığınızı da teslim etmiyor musunuz?\n\nAman be güzelim \"rabbul âlemîn\" \nAynı güç işte \nTek bir vücudun her bir zerresinde zonklayan\n\nBedeninizi ve evrendeki her şeyi aynı anda canlandıran doğanın \nKendiliğinden hareketine teslim olmak, insanlığınızı terk etmek mi, yoksa onu kabul etmek mi olur?\n\nHem bir sonraki nefes\nİki sonraki fikir\nÜç sonraki hissin\nSenin kontrolünde olduğundan ne kadar emin olabilirsin ki?\n\n... \n\nAklına bir şey geliyor tüm günün kırılıyor\nBir duyguya takılıyorsun bütün ömür taşıyorsun\n\nNeden onu değil de bunu sevdiğin\nO ırmağın neden bu yatakta yattığıyla\nAynı sâiki paylaşıyor\n\nBütün evren işbirliği içinde\nOnu öyle akıttı,\nTek bir sebebi yok\n\nHer şeyin her şeyi yaptığı âlemde\nHer şeydir, her şeye sebep...\n\n- Şu anda bunu, benim yaptığımı bilmiyorum ve uygun bir yanıt bile formüle edemiyorum\n\nYani ben de bilmiyorum sonuçta anlam, bakanın gözündedir o yüzden sana objektif anlamda \"doğru\" bir cevap vermeyi hiç düşünmedim.\n\nÖyle bir esti işte, var git bak keyfine...",
      "id": 169752439711
    },
    {
      "text": "[SÖYLEŞİ KAYITLARI'NDAN]\n\n- Bir anlık bakış anlarım oluyor ama çoğunlukla günlük hayatın olay örgüsüne kaptırıveriyorum kendimi. Hop kalkmışım hooop akşam olmuş...\n\nGünlük hayatın olay örgüsünün dışına çıkmanıza gerek yok ki... \n\nMühim olan, günlük yaşamın olay örgüsüne kapılma varsayımının bir gerçeklik değil, zihnin yorumu olduğunu fark etmektir.\n\nSözde \"günlük hayatın olay örgüsüne kapılma\" durumu, kurtulmanız gereken olumsuz bir durum filan değil. \n\nBunun yerine, böyle bir durumu bir gerçeklik olarak değil doğrudan, çerçeve seven zihnin bir anlatısı, \"hikaye\" olarak görün. \n\nTıpkı rüyanızda hayatın olay örgüsünü gördüğünüz gibi, gerçek değil...\n\n- 30 yıldır çok çalışıyorum ve hiçbir yere varamıyorum. \n\nHedefin nereye varmak, cennet, Allah?\n\nDeneyimden kaçmaya, iyileştirmeye veya düzeltmeye çalışıyorsunuz. \n\nRüya karakteri ne kadar kaçmaya ya da rüya deneyimini iyileştirmeye ya da düzeltmeye çalışırsa çalışsın hiçbir şey işe yaramayacaktır, rüya daaa...\n\n- Uyanamamak zonklatıyor işte \n\n... \n\nTüm deneyimlerin bir rüyadakine çok benzer şekilde gerçek dışı olduğunu doğrudan görmek için hiçbir çabaya gerek yoktur.\n\nCiddiyet ve gerçekliği karıştırmamak lazım ama\n\n- Nasıl yani?\n\nOyun oynamak konusunda aslında hepimiz çocukluktan ustayız.\n\nBöyle böyle ısındık hayata daaa\n\nHepimiz ilk ciddi iş bunu yapmadık mı?\n\n- Ama masuzcuktan...\n\nHatırla ama:\n\nOyunda yemek yaptık ciddi ciddi\nGelen misafire ikram ettik ciddi ciddi\nBir misafir dese ki: \"Bu çay gerçek mi?\"\n\nÖne misafire baktık döndük bir de çaya baktık....\n\nİçimizden: \"Bu ne biçim oyuncu yaaa\" dedik.\n\nDışardan:\n\n\"İç iç...\"\n\nduyuldu...\n\nVe melhayatüd dünya illâ leibun ve lehv* ve leddarul ahıretü hayrun lilleziyne yettekun* efela ta'kılun;\n\nYalan Dünya hayatı (en aşağı hayat) bir oyun (o halde oyunu kurallarına göre oynamalı, boşa değil) ve eğlence'den (oyun kadar ciddiye al gerçek değil) başka bir şey değildir.\n\n.Bilfiil korunanlar (Varlığın fiilullah olduğu zevkini muhafaza) için ahiret yurdu (ruhani boyut, tevhid zevki) elbette daha hayırlıdır...\n\nHala 'akletmeyecek misiniz?\n\nMuhabbetle kolaylıklar güzellikler dilerim\n\nGerçekten...",
      "id": 169761237211
    },
    {
      "text": "[SÖYLEŞİ KAYITLARI'NDAN]\n\n- Ne yani sizde bir kontrol gücü yok mu?\n\nHiçbir şeyim ayrı bir \"ben\"den gelmiyor\n\nNe varsa, bütünün ortaya çıkan bir akışı, anlık bir ifadesi\n\nağaçtan yaprağın\ndenizden dalganın çıkması gibi\nvarlık değil\nvarlığın eylemi\n\n- Bu, sonsuz sayıda yanıtın içinde, birbirine yanıt veren karmaşık bir yanıt gibi...\n\nÖyleyse ne olmuş\nBurada var olan tek irade Allah'ın iradesidir\n\n- Ene'l Hak\nBen O'yum\nI'am that\ndiyenlerin aldığı zevk bu mu?\n\nI is Him\nBen dediğin O'nun\n(Sıfatlarının her an bir eylem akışında ifadesi)\nSen değil Şe'nnn\nEvet zevk de O'nun\n\n- Özdeşleşme bu tasarıma niçin eklenmiş peki?\n\nTiyatroda herkesin kendi sahnesinde ciddi ciddi görünebilmesi için bu da lâzım, lâzım ki var...\n\n- Ciddi olan özdeşleşme oyununu gerçek sanınca... mı?\n... \n- Ciddi olan özdeşleşme oyununu gerçek sanınca... mı?\n\nBen kimliği\nÖzdeşleşme\nAyrılık değil ki\n\nŞunu söylemek hiç de yanlış olmaz: \n\nŞurada \"dalları\" \"yaprakları\" ve \"meyveleri\" olan bir \"ağaç\" var\n\nya da burada \"düşünceleri\", \"duyguları\" ve \"bedeni\" olan bir \"insan\" var...\n\nYanlış olan, bunlardan herhangi birinin kendi başına, özgün, orijinal bir \"ayrı\" iradeyle, bunlardan herhangi birine sahip olduğunu söylemektir.\n\nEylem için hayat, irade, kudret lazım\nBu sıfatların sahibi tek bir varlık\n\nSahiplik iddiası iki dünyada ona tutunan elleri yakar vesselâm",
      "id": 169788100611
    },
    {
      "text": "[SÖYLEŞİ KAYITLARI'NDAN]\n\n- Yaşlanmaktan, ölmekten çok korkuyorum\n\nYaşlanmaya direniyorsan, içeriye bakmanın ve neyin asla ölmediğini bulmanın zamanı geldi. \n\nÖlüm, ayrı kimse (kim ise) nesne (ne ise) düşüncesinin ölümüdür\n\n- Ama gözümün önünde kaç kişi öldü.\n\nOnu diyorum, ölen kişidir.\n(Kişiyle)\nVarlığı tadan \n(Kişinin)\nYokluğunu da tadar.\n\nHer gece rüyasız derin uykuda olduğu gibi...\n\nAlgıladığın\nDeneyimlediğin\nTattığın şey sen olamazsın\n\nBu yüzden kitap sana bana:\nHer kişi ölümü tadıcıdır \nKullu nefsin zaiqatul mevt \nBuyurdu anla\n\nÖlüm diye bir şey yoktur. \nÇünkü doğum diye bir şey yoktur\n\n- Başkalarının doğumunu da gördüm\n\nDoğan bir beden ve gitgide onu sahiplenen zihin\nYani kişi fikri doğdu\nKendi doğumunu kimse görmedi!\n\nBaşkalarının öldüğünü görebileceğini iddia edebilirsin ama asla kendi ölümünü deneyimleyemezsin!\n\nKendi ölümünü deneyimleyebilen biri ölemez.\nAksi takdirde, kişi nasıl böyle bir deneyim yaşayabilir? \n\nSizinle kelime oyunu oynamıyorum.\n\nDön başa aşk ile bir daha oku\n\nBir deneyimden önce\nDeneyim esnasında\nVe deneyimden sonra orda kalan\n\nDeneyimin içeriğinden bağımsızdır vesselam\n\nBen bir ruhum. Ben hiç doğmadım. Asla ölmeyeceğim. Bu aşk asla bitmeyecek. İnsan suretinde kefenlenmişken bu örtülü gerçeklerin farkındalığıyla yaşayayım... \n[S. Yau]",
      "id": 170041010011
    },
    {
      "text": "[SÖYLEŞİ KAYITLARI'NDAN]\n\nDinle ney'den duy neler söyler sana\nSızlanır hep AYRILIKlardan yana\n\"kestiler sazlık içinden,\" der, \"beni\ndinler, ağlar hem kadın hem er beni\ngöğsü, göz göz AYRILIK delsin de bir\nsen o gün benden işit ÖZLEM nedir\nher kim aslından uzak düşsün, arar\nyurda dönmek ister, uygun gün arar\n...\n\"geçti gün!\" der etmeyiz keder\nVAR OL, ey sen tertemiz insan yeter\nkandı her varlık: balık kanmaz suya\nekmek, aşk eksikse: gün dolsun mu ya\nanlamaz olgun adamdan, ham adam\nsöz hem az hem öz gerektir vesselâm\n[Nezr-i Mevlânâ'dan]\n- Ne yapsam dinmeyen bir özlemle doluyum. Ne için olduğunu da bilmiyorum.\n\nÖzlem, bir şeyi kaybettiğinizi düşündüğünüzde ortaya çıkar. Mesela, çocukluğunuzun canlılığı, masumiyeti, taze merakı... \n\nBulunduğunuzdan başka bir yerde olmak istediğinizde belki... \n\nFarklı bir ortama...\n\nÖzlem, daha farklı, daha iyi durumda olacağınız koşulları hayal ettiğinizde ortaya çıkar. \n\nUyumlu bir ortaklık, evlilik veya daha iyi bir iş, ekonomik güvence, aile, sağlık. Başka bir deyişle, sahip olmadığınız ya da sahip olduğunuzu düşünmediğiniz bir duruma sahip olmak istediğinizde. \n\nİşte o vakit bir özleminiz vardır. \nHasret sızlamaya başlar...\n\nO zaman eksik ya da kaybolmuş gibi görünen bir şeyi aramaya başlarsınız...\n\n- Evet, benim örneğimde mutluluk. Temel arayış budur. Ve sanki bu arayış hücrelerimin derinliklerine programlanmış gibi.\n\nZamanın içinde olan her şey zamansızlığa özlem duyar. \nZamanın ötesine hasret...\nGökyüzü, bulutsuzluğa...\n\nAyrı olan her şey birliğe geri dönmek ister\nYüzeyde olan her şey, kaynağa, merkeze geri dönmek. \n\nDualite-ikilik fikri bile aslında aynı zamanda birliğe duyulan bir özlemdir.\n\n- Hayır, hayır benim özlemim bir fikir değil, derin bir duygu!\n\nBu bir yanılsamadan kaynaklanır; farkında olmadan körü körüne inandığınız bir düşünceden...\n\nKusurluluk, eksiklik yanılsamasından. \nAyrılık düşüncesinden\nEgo fikrinden\n\nEgo fikriyle birlikte hemen egosuzluğa duyulan özlem ortaya çıkar. Arzusuzluk için. Ve bir anda özlemin hiçbir özlemi yokmuş gibi görünür.\n\nÖyle ya ayrı olanlar bir araya gelmelidir. \nİkisinden bir olur.\n\n- Elbette! Arzusuzluk, zamansızlık, tamamen anın içinde doyumla yaşamak: işte mutluluk budur. Peki bunu aramak yanlış mı? Bu bir hataymış gibi davranıyorsunuz! Ya da yanlış olan ne?\n\nHer ikisi de yanılsamadır. Bağlı ve bir olmak ve ayrı ve iki olmak. Çünkü başka bir şeyden koparılabilecek hiçbir şey yoktur. Çünkü hiçbir zaman başka bir şeye bağlı olan bir şey olmadı.\n\n- Ben buna özlemin bastırılması derdim.\n\nBağlılık ve ayrılık fikri var olduğu sürece, bunu değiştirmek için bir özlem vardır. Birliği bulma özlemi. Kaynağa, öze dönmek için. Bu özlemle, siz sözde bir arayıcısınız. Bir bağımlı. Kendinize bağımlısınız. Kendini arayan. Her arayışçı kendine bağımlıdır.\n\n- İyi ama ben başka bir şey sormuyorum: Bu bağımlılık nasıl tatmin edilebilir ya da ortadan kaldırılabilir?\n\nÖzlemin ne tatmin edilmesi ne de yok olması gerekir\n\n- Evet bence gerek var, böylece huzur içinde yaşayabilirim.\n\nSiz her türlü huzur ya da uyumsuzluktan önce var olan şeysiniz. Her türlü duyum, algı ya da imgelemden önce olan şeysiniz. Siz tüm bunların içinde ortaya çıktığı ve tekrar kaybolduğu şeysiniz.\n\nÖzlem ve arayış da bu olguların bir parçasıdır. Olduğunuz şey olmak için herhangi bir arayışın tatminine ihtiyacınız yoktur. Siz kendi kendinizin tatminisiniz, kemâliyle hem de...\n\n- Ben böyle bir izlenime sahip değilim.\n\nSiz mükemmelsiniz, özlemle ve özlemsiz\nArayarak ve aramaksızın siz kesinlikle kendi içinde ebediyen mükemmel olan şeysiniz.\n\nBunun için hiçbir şeyin değiştirilmesi gerekmez\n\nOlduğunuz şey olmanız için bir şeylerin daha yapılması ya da bir şeylerden kaçınılması gerekmez. Hiçbir şeyin gelmesi gerekmez, hiçbir şeyin gitmesi gerekmez.\n\n- Evet, ama bunu sizden duydum, bu idrake kendim sahip olmak istiyorum. Ya da kendi iyiliğim için onu yeniden bulmak.\n\nOnu yeniden bulma arzusu, onu kaybettiğiniz yanılgısından kaynaklanır. Onun orada olmadığı bir an varmış gibi...\n\nArayışın tüm sahteliği bu yanılgıdan kaynaklanır;\nTekrar kazanılacak veya bulunacak bir şey yoktur\nO buradadır\nYa siz \nBu mükemmel varoluş her görünümün kaynağıdır. \nHer sorunun ve her cevabın kaynağı. \nBunun için hiçbir şey yapmanıza gerek yok ki...\n\n- Sadece burada olmak.\n\nSadece burada olmak, başka nerde olabilirsin ki...\n\nMutlak dinginlikte dinlenir\n\nBurada hiçbir zaman ihtiyaç duyulan hiçbir şeyin olmadığını fark etmek. Olduğunuz şeyin gelip geçen hiçbir şey tarafından asla rahatsız edilmediğini...\n\nHiçbir sorusu yok, hiçbir cevaba ihtiyacı yok...\n\nOna dokunabilecek hiçbir şey yok. \nOnu örtebilecek ya da ortaya çıkarabilecek hiçbir şey yok...\n\nO, her zaman kendi içinde kesinlikle saf ve berrak, açıkça olup duruyor; kendini sergiliyor...\n\n- Vay canına...\n\nBurada gözyaşları ile karışık kahkahalar var...\nArdında derin bir sessizlik ve parlayan gözler\n\nSelâm olsun\nTâ böyle selâmetle...",
      "id": 170323457511
    },
    {
      "text": "[SÖYLEŞİ KAYITLARI'NDAN]\n\n- Her ne kadar kulağa eski moda gelse de aydınlanmak istiyorum.\n\nSize sadece iyi şanslar dileyebilirim.\n\n- Evet ama bu ne demek şimdi? Bu dilek saçmalık mı sizce? Normal değil mi?\n\nOlan her şey normaldir\n\nHayır, elbette saçma değil, sadece biraz zihin büyüsü.\n\n- Ah be ya, bence bundan biraz daha fazlası.\n\nAydınlanma ve aydınlanmama sadece bazı fikirlerdir. Aydınlanma, kişisel optimizasyon ya da kendini keşfetme ya da mutluluk elde etmeye yönelik sonsuz kavram dizisinden sadece bir kavramdır.\n\n- Peki bunda yanlış bir şey var mı?\n\nYanlış değil de belki gereksiz. Çünkü hiç kimse için aydınlanmaya gerek yok; hani düşüncenin canı yok ya...\n\n- Bundan şüpheliyim.\n\nKim aydınlanmak ister?\n\n- Dedim ya: ben.\n\nPeki, ben aydınlanmak, parlamak istiyor.\n\n- Elbette. Bu yasak mı?\n\nElektrik güvenliği açısından kesinlikle.\n\n- Pardon?\n\nAyrılık düşüncesinden ibaret bir egonun bu nevi bir enerjiye dayanıp dayanamayacağı fenâ hâlde şüpheli...\n\nBu enerji daha sonra parlamaya yol açar. Varlığın bu mutlak enerjisi içinde ego yanar. Gümmm diye patlar. Ve kalıntılar buharlaşır; püfff... Eğer bir ampule 10,000 volt verirseniz, ampul nasıl hisseder sizce?\n\n- Orgazm olur işte...\n\nAma artık bununla ilgili hiçbir şeyin farkına varmaz.\n\n- Hımmm. Bu ne demek oluyor şimdi? Ben zayıf bir ampul müyüm?\n\nBen derken neyi kastediyorsun?\n\n- Şeyyy, benim kişiliğim. İşte. Ben. Önünde oturan kişi. Benim olduğum şey.\n\nÖnümde oturan bir kişi göremiyorum\nOlduğunuz şeyin! aydınlanmaya ihtiyacı yok. \nO hiçbir zaman karanlıkta kalmadı ki...\n\n- Peki, aydınlanma terimini kullanmayalım. Benim hatırım için buna \"uyanış\" diyelim.\n\nUyanmaya da ihtiyacı yok. Çünkü o hiç uyumadı. Ne uyku ne de uyanıklık bilir. Uyanıklık ve uyku onun içinde ortaya çıkar. Uyanık ya da uykuda olan kimse yoktur.\n\nAydınlanmış ya da aydınlanmaya ihtiyacı olan kişi yoktur. Bunların hepsi sadece fikirdir. Ziyadesiyle anlamsızdırlar. Onlar sizin olduğunuz şeyde bir görünür ve bir kaybolurlar.\n\n- Ama bunu tam olarak görmek ya da anlamak için bir tür uyanış deneyimlemem gerekiyor!\n\nSiz değil. Ego değil. Siz ne iseniz o olduğunuz anda, ampulün artık bir yeri yoktur. Yandı, bitti kül oldu; püfff buharlaştı, yok oldu. Sanki hiç var olmamış gibi. Ve işin esprisi şu ki, aslında hiç var olmamıştır. Çünkü olanın olduğu yerde, olandan başka bir şey yoktur.\n\nBir şeyin yok olması için var olması, ölmesi için doğması gerekir değil mi?\n\n- Nerede... O ki... O ne... Üfff ya peki ben neyim ya nerdeyim?\n\nYandınız, buharlaştınız, yok oldunuz. Görünüşe göre. Gerçekte, daha önce var değildiniz. Ve bundan sonra da var olmayacaksınız.\n\n- Tamam, ego yok olmak zorunda mı?\n\nHayır! Hiç var olmamış bir şey nasıl yok olabilir?\n\n- Ama, ama... Aman Allahım, ben varım. Burada oturuyorum. Asıl soru şu: bu böyle daha ne kadar sürecek?\n\n(Bir anda cep telefonu çalar)\n\n- Özür dilerim...\n\nHayır, hayır sahnede canlı canlı olan bu; devam et ve cevap ver. Belki yangını haber veren elektrikçiniz olabilir.\n\n- Peki olduğum şey olmama yardım et\n\nDeneyeceğin her şey\nSenin henüz olmadığın fikrini\nPekiştirecektir",
      "id": 170326171111
    },
    {
      "text": "[SÖYLEŞİ KAYITLARI'NDAN]\n\nŞefkatli sevgi diye bir şey yok.\n\nŞefkat sevgi nedir bilmez.\nŞefkat bizim doğanızdır ve şefkat başkasını tanımaz. \n\nŞefkat, merhamet lütfun kendisidir ve içinde ayrıca sevgi yoktur. \n\n- Nasıl yani?\n\nVallahu latîfun BİL İBÂD\n\nSeven ve sevilen yok yani ikinci yok. Şefkat varoluşun doğasıdır ve Şefkat'te sevgi yoktur çünkü sevebilecek ayrı kimse nesne yoktur. \n\nÂşık ve mâşuk yoktur zira iki tane yok; tek ve bütün.\n\n- Peki bir sevdiğimiz ya bizi bir seven olur olmaz başımız belaya mı giriyor?\n\nKesinlikle...\nÂşık olduğun ve sevdiğinden ayrı kaldığın her an başın belada demektir!\n\n- Peki ya koşulsuz sevgi?\n\nKoşulsuz sevgi olduğunda koşullu sevgiyi yaratır. Bu da yine cehennemi yaratır.\n\n- İyi ama neden yaratılmak zorunda?\n\nÇünkü koşulsuz sevgi, telaffuz edilmeyen, dile gelmeyen \"Ben olan ben\" anlamına gelir. Sonra telaffuz edilmeyenin içinden telaffuz edilen çıkar eninde sonunda.\n... \n\n- Eğer içimizde zaten bu kadar çok kişi-lik varsa, neden başka birini dahil etmeyelim? \nHem aşk güzel şey be...\n\nBaşkası da kim oluyor?\nHer ikinci cehennemdir.\n\n- Ama zaten ikinci hep var...\n\nİkinci bir yok! Hiçbir zaman ikinci bir varlık olmadı, sorun da tam bu. Ama kahrolası hayal gücünle ikinci bir 'sen' ve bir başka birini yaratırsın, sonra cehennem başlar işte.\n\n- Bu kişiliğin doğasında var...\n\nBir kasırga doğar, isimlendirilir ve ölür, ancak bu yalnızca bir süreçtir, doğası gereği hiçbir kimliği olmayan bir enerji akışıdır. Aynı şey kişi-lik için de geçerlidir.\n\nKişiliğin fıtrî doğası yoktur. Her kişiye özel yanılsamaları vardır ki zırvanın tevili olmaz. Kişilik saçmalığının canı cehenneme.\n\n- Bundan daha önce bahsetmiştiniz...\n\nSizin \"Ben\" olarak bahsettiğiniz, özdeşleşmiş Bilinç olan enerji kümesi dedim, ne eksik, ne fazla!\n\nAkıştan dondurulmuş bu küme kişisel hikaye dediğiniz şeydir.\n'Ben' dediğiniz, sabah inşâ edilen gece imhâ edilen enerji kümesi, geçmiş ve gelecek beklentilerinden gelen hafıza etkilerinin toplamıdır.\n\nAma sen kendini öyle sanıyorsun. \nHadi ama bu kadar rol yaptığın yeter!\n\nHepsi hepsi \nBoşluğun taşması\nÖyle uykusu",
      "id": 170749985211
    },
    {
      "text": "[SÖYLEŞİ KAYITLARINDAN]\n\n- Enerji duyarlılığı ve bedenle ilişkisine dair bir sualimiz olacak:\n\nManevi uygulamalar ilerledikçe, enerjisel duyarlılık geceleri rüyalarda benlik duygusuna yayılacaktır. Beden sahneden çekildikten ve bilincin içeriği değiştikten sonra bu enerjik hassasiyet benlik duygusuna da yayılacak mı? \n\nBu birikimler hayatın diğer sahnelerinde de işe yarayacak mı?\n\nBu enerjik hassasiyet taşınmalı mı yoksa sıfırlanmalı mı? Peki ya diğer durumlar ne olacak?\n\nSürekli olarak çözümsüz kalan sorunlardan, soruların yanlış sorulmuş olması ihtimali nedeniyle her zaman şüphelenilmelidir.\nO yüzden bir soru doğduğunda, cevaba geçmeden soruyu iyi bir sallamalı...\n\nSoruya yüklenen\nÖn-kabulleri mutlak sanarak\ndevam edersek\nSoruyu yönelten zihnin düğümlerini de peşinen kabullenmiş oluruz\n\nTemeli yanılsama-illüzyon olan evin\nTamiri gereksizdir\n\nSorularınıza doğrudan bir cevap  vermek yerine, sorunuzun tüm mantıksal temelinin zihnin yanıltıcı varsayımı olduğunu ve bu nedenle hiçbir dayanağı olmadığını belirtmem gerekiyor. \n\nEvet, enerjisel duyarlılığın gece ya gündüz rüyası ışığı fark etmeksizin deneyimin tüm kalıplarına nüfuz edeceği doğrudur. \n\nAncak ışığı dışardan alan sözde beden, rüya deneyiminizdeki ışığı içerden beden kadar geçici veya gerçeklikten yoksundur.\nİşte asıl anahtar keşif budur! \n\nSorunuz gün ışığındaki bedenin rüya deneyiminizdeki bir bedenden daha somut olduğu varsayımına dayanmaktadır. \n\nÖyle ama öyle değil işte!\n\nTıpkı dün gece, rüya yağmuruyla ıslanan, rüya dertleriyle dertlenen bedenin gerçekten vâr olduğundan emin olamayacağınız gibi, uyandıktan sonraki bedenin de gerçek varoluşundan kesinlikle emin olamazsınız. \n\nGerçekten bir bedene sahipmiş gibi göründüğünüze dair gerçek bir hissiniz olduğunu inkar etmiyorum ancak bu his, dün gece rüyanızda hissettikleriniz kadar gerçektir. \n\nVar görünen ne var; algı oyunları tezgahında dokunur onlar...\n\nGerçek gibi hissetmek, \"beden-im\" adlı bağımsız bir nesnenin \"fiilî varlığını\" doğrulayabilmekle eşdeğer değildir.\n\n... \n\nDoğrudan deneyimle\nLütfen şu anda bedeninize bir bakın. \n\nOna \"beden\" demenizin mantıksal nedeni, görünüşte ayrı \"beden\" ile onun etrafındaki boşluk arasında net bir sınır görüyor olmanız ve dolayısıyla bir çerçeve içinde sınırlı enerji akışına \"beden-im\" adını vermenizdir.\n\nSINIRLARI OLMAYAN ŞEY OLAMAZ!\n\nLütfen sözde sınıra daha yakından bakın.\n \nBu sınırı ne kadar yakından-dikkatli incelerseniz, ne olduğu o kadar belirsizleşir, ne olduğundan o kadar az emin olursunuz \n\nBen ve diğerleri diyemez olursunuz\n\nUzaktan baktığınızda, sınırlar açık ve net gibi görünebilir \n\nGitgide daha yakından baktıkça bu sözden kenarlık-çerçeveler tıpkı ekranındaki bir görüntüyü incelediğinizde olduğu gibi sayısız piksele, ufacık noktalara ayrılır. \n\nZoom in, zoom in, daha in...\n\nTV ekranındaki bir görüntüyü ne kadar yakından incelerseniz, o kadar çok piksel keşfedersiniz. \n\nMeğer hayal perdesine düşen suret-görüntü sayısız noktadan oluşmuyor muymuş...\n\nİşte o vakit, bir \"kişi\" görüntüsüne ilişkin orijinal fikir giderek daha az belirleyici hale gelir, kimse-nesnenin sınırları kesinliğini kaybeder.\n\nParça bütüne böyle böyle döner...\n\nZihin size bir beden ya da bir kişi gördüğünüzü söylese de\nBu sonuç sizin denetiminizden geçemez, farkındalığa dayanmaz!\n\nDurun hemen kuru kuruya inanmayın bana hemen\n\nGel ve kendin gör\nCanlı canlı bunlar\n\nŞimdi birlikte ap-açık bir deney yapalım \nLütfen zamanlayıcı kurun\nve sessiz bir ortamda\naynaya yansıyan yüzünüze \nHiç acele etmeden\n5 dakika boyunca kesintisiz bakın\n\nNe fark ettiniz?\n\n\"Yüz\" denilen görüntünün artık sabit durmadığını fark edeceksiniz. \n\nTitreşmeye ve dans etmeye başladı değil mi?\n\nHayır hayır, bunun nedeni görme yeteneğinizin kötü olması değil, sabit bir yüz olarak düşündüğünüz şeyin aslında sabit olmaması ve dahası aslında bir yüz olmamasıdır. \n\nAslında parlayan ışığın sonsuz dinamik bir enerji akışına bakıyorsunuz. \n\nBu enerji akışı, rasyonel zihin için bir \"beden\" veya \"yüz\" gibi görünebilir. \n\nAncak aslında ne beden vardır ne de yüz diye ayrı-bağımsız bir nesne!\n\nZihnin işleyişinin kendisini de nesne-eşyalar, zaman-mekan, olaylar veya varlıklar olarak yorumlayan bir enerji etkisi, bir tasarım olduğu söylenebilir\n\nAyrı isim vermek şeyleri ayrıca var yapmaz zira isimlerin varlığı yoktur, isimleri yüklenen kendini var-sanan kişisel zihin için, varlığın isimleri çoktur\n\nBunların hiçbiri gerçekte var değildir! \n\nVar olan tek şey\n(Tek ise şey değil)\nherhangi bir nesne olmanın sonsuz ötesinde olan bölünmez bütün KENDİNİZDİR. \nİşte tam da bu yüzden\nZihnin size \"gerçek\" olarak anlattığı hiçbir şey aslında gerçek değildir; hepsi hikaye..\n\nZihinden gelen hiçbir anlatı, herkes için geçerli ve mutlak değildir.\n\nBu ne biçim hikaye böyle ki\nHerkes gerçekliğin, kendi zihni tarafından kurgulanan versiyonunda yaşıyor.\n\nİnşa edilenleri imha ettiğimize göre\nşimdi rahatlıkla sorunuza geri dönebiliriz\n\n\"Bir bedenin\" aslında bir beden olmadığını\nSonsuz Işıldayan Enerji akışının bir etkisi, eylemi olduğunu keşfettikten sonra...\n\nAslı bir görüntü olan bedenin doğumu ve ölümü olduğunu varsaymak artık mantıklı mı?\n\nVarlığın başına bir fiil gelir\nFiilin fiili mi olur?\nGölgede duranın gölgesi mi olur?\n\nMezar taşlarına\n\nDoğum-ölüm tarihi yerine\nGörünme-silinme tarihi yazanların esprisi bu değil mi?\n\nNasıl buyurmuştu cânım Türbedar Dedem:\n\"Dünya işleri hayâl-hânemizde vâriddir\"\n\nGörüş alanı-imgeleminizdeki bir görüntünün bir beden olduğunu var-sanmak çok saçma\n\nBir görüntünün doğumu ya da ölümü olduğunu var-saymak daha da çılgınca...\n\nEnerjik duyarlılık, incelen hassasiyet kendiliğinden artacaktır ama böyle bir artış, bir \"kişinin\" veya bir \"bedenin\" iradesiyle belirlenmez çünkü aslında etrafta, herhangi bir kişi ya beden ya nesne yoktur.\n\nZihinsel anlatı, size bir beden gördüğünüzü söylese bile bu aslında bir beden değildir! \n\nZihinsel anlatı, size uzayı gördüğünüzü ve zamanı hissettiğinizi söylese bile bu aslında ne uzaydır ne de zaman!\n\nAmanın aman zamanın zaman\nÖyle öyle ama öyle değil o zaman...\n\n... \nAmanın aman, zamanın zaman\nÖyle öyle ama öyle değil...\n\nBütün olan bir deneyimi, bir kısmı \"beden ölmeden önce\" ve diğer kısmı \"beden öldükten sonra\" gibi iki farklı parçaya ayıramazsınız.\n\nBöyle bir bölünme tamamen zihin tarafından yapılan yanıltıcı, kurmaca bir var-sayımdır. \n\nTıpkı TV ekranındaki, sinema perdesindeki bedenin aslında bir beden olmaması gibi, şu anda gördüğünüzü sandığınız beden de aslında bir beden değildir.\n\nTıpkı TV ekranındaki boşluğun gerçekte boş olmaması gibi, şu anda gördüğünüzü sandığınız boşluk da gerçekte boş değildir.\n\nNedir o? \n\nTarif edilemeyecek kadar belirsiz!\nTanımlanamayacak kadar geniş!\n\"Noktanın Sonsuzluğu\"\n\n\"Ben\" dediğiniz kişi ve öyle sandığınız hikayesi aslında hiç doğmadı. \n\n\"Ben\" dediğiniz kişinin \"ölüm\" diye bir şeyi yoktur çünkü o şu anda burada mevcut bile değil!\n\nNe kadar çok gözlemlerseniz o kadar hassas bir şekilde fark edilir, inanmak böyle böyle bilmeye döner.\n\nNe var ki bu duyarlılık tek bir kişiye ya tek bir bedene ait değildir. \n\nBu sizin doğuştan gelen, kendi enerjik duyarlılığınızdır. \n\nAman Ya Latîf\nBu ne letâfet\n\nSiz ne bir kişi ne bir beden değilsiniz. \n\nSiz sonsuz ışıltılı kıpı kıpır enerjinin ta kendisisiniz.\n\nAllahu nurussemavati ve'l ard\n\nAyrı benlik, kişi bir varlık değil; bir eylemdir: temel doğamızın beden-zihin sınırlarını paylaştığını sanma eylemi; arayış ve direniş rüzgarı estikçe böyle...\n\nKendinden, kendiyle, kendinedir sefer\nBir bir anda kendine gelir,yok-vara döner\n\nSiz, sonsuz ışıldayan enerjinin kendisi olarak, kendinizi uzay-zaman, nesneler, olaylar, evrenler ve hikayeler gibi görünen sonsuz sayıda imge olarak sunabilirsiniz.\n\nÖyle sanılan hikayelerden mürekkep sayısız izlenim görüntüsünü batından zahire tezahür ettirebilirsiniz, tecelli bu ya, perde hayal asıl olsa...\n \nSırf suretâ onlara benzediğiniz için bu tür şeyler olduğunuzu sanmayın, dünyanın rengine kanmayın.\n\nKitapta dünya ve içindekiler insanlar için bir aldatma unsuru olarak SÜSLENDİ diyor iyi anlayın!\n\nMEraklı olanlar bakıversin\n\"züyyine li'n-nâs\" nerde nasıl geçer\n\nAslı var olanın süse ihtiyacı mı olurmuş, yok süslene süslene var mı görünüyor ne!\n\nAma her ne görünmüşse asla kendinizden zerre mikdarı bir sapma ya da bi nefesçik ayrılma göstermezsiniz; uzak değilsiniz zira mesafe iki ayrı şey arasında olur! \n\nBu tıpkı aynı anda sonsuz sayıda görüntüyü içinden akıtabilen \"öyle gösteren\" ama aslında boş bir ekran olmaktan bir an bil ayrılmayan bir tele-vision'a (uz-görü) benzer.\n\nBir Tele-vision\nKimse-nesne\nBeden-eşya\ngörüntüsü gösteriyor diye\n\nOnu bir TV değil de\nbir kişi veya beden olduğunu sanmıyoruz değil mi?\n\nGerçeğe dönenlere\nSağ kalanlara iyi seyirler...",
      "id": 170841583111
    },
    {
      "text": "[SÖYLEŞİ KAYITLARI'NDAN]\n\n- Sanırım bir şeyi bilmediğim için buradayım.\nAma çok garip zaten bildiğimi hissediyorum... \n\nHayır hayır... \nÇok şey biliyorsun. \nÇok bilmek her zaman bir sorundur. \nHesabı bilene ödetirler...\n\nAdını biliyorsun, anneni biliyorsun, bu zaten cehennem!\n\nNereden geldiğini biliyorsun, bir milliyetin, diyanetin var. \n\nO kadar çok şey biliyorsun ki bu kadarı çok fazla. \n\nAslen olduğun şey olman için hiçbiri hiç bir işe yaramaz\n\nHepücüğünü toplasan topuna kibrit suyu...\n\nBildiğin her şey faydasız ama tamamen faydasız. \n\n- Ama farkındalık şeysi var?\n\nFarkında olmayı ya da olmamayı bilmek bile hakikatte işe yaramaz. \n\nDur ama dur\nAma işi gücü bu dünyada olan kişi için pek faydalıdır. \n\nNe bileyim bir kimlik kartın var hayli kapı açar, (ama seni içerde tutar) bir annen, bir ailen var, mirasın var ve var oğlu, var bunların hepsi var ama!\n \nKişi-var-sandıkça kişi-sel yaşam için cidden faydalıdır. \n\nAma aslen ne olduğun için, tamamen yararsız hatta yüktür!\n\nDolayısıyla, ne olmak istediğine bir karar vermelisin...\n\nSaf, berrak ve farkında olan bir \"kişi\" mi olmak istiyorsun? \n\nO zaman ibadet, yoga teknikleri, bir sürü yol yordam var ve siz akıbet bilge biri olur çıkarsınız...\n\nHer şey kişisel gelişim-evriminiz için pek faydalıdır amma olduğunuz şey için tamamen faydasızdır. \n\nTüm bunlarla olduğunuz şey haline gelemezsiniz.\n\nOlduğun şeyle birlik içinde olmaya çabalamak\nBir balığın ıslanmaya çabalaması gibidir\n\nTüm bunlar, olduğunuz şeyin neşesi, varlık neş'esi için faydasızdır. \nBunların hiçbirinde mutluluğu bulamayacaksın, ne bulursan bul, ne bilirsen bil, ne öğrenirsen öğren, aradığın şey için extra mutluluk getirmeyecektir, bunu sana gönül rahatlığıyla söyleyebilirim. \n\nAma kişisel yaşamın için belki daha memnun, konforlu olabilirsin, gaflet perdesini renklendirebilirsin\n\n- Mutlu olamayacağımı söylüyorsunuz, ama çoğu zaman çok mutluymuşum gibi geliyor...\n\nŞimdi mutlu musun?\n\n- Pek değil...\n\nPeki \"Çoğu zaman\" bu yeterli mi? \n\n- Mutlu olmadığım zaman şüphelerim oluyor... \n\nMutlu olduğunda bile mutluluğundan şüphe ediyorsundur.\n\nAklın işleri şüphesiz şüphesiz olmaz\n\n- Ah işte bu konuda yardımcı olabilir misiniz? \n\nElbette hayır!\nKişi gölgeli mutluluğun\nYani göreceli mutluluğun doğası budur, şüphelidir. \n\nMutlu hissettiğin anda, bundan şüphe duymaya başlarsın, birazdan üzülecekmişsin gibi gelir ve püfff...\n\nBu durumda bile mutlu değilsin.\nŞüpheli bir mutlulukla nasıl mutlu olabilirsin? \n\nKişi için gerçekten mutluluk yoktur. \nRahat mı bulunur zindan içinde\nEcük ışık düştü diye ferahlamadan maada...\n\nKendi içinde şüphesiz olan, şüphe edilemeyen, herhangi bir koşula bağlı olmayan bir şey ararsınız, aksi takdirde bu bağımlı bir mutluluk olur. \n\n- Bağımlı bir mutluluk değil aradığım... \nAnladım bunda huzur yok \n\nNe olduğunuza dair şüphe duymadığınız zaman huzur vardır ama şüpheli mutlulukla acabaalı değil...\n\nİlişki-faaliyet-nesne yönelimli\nBağımlı mutluluklar\nVeee her an elinizden alınabilir, bunu sen de bal gibi biliyorsun...\n\nYarın için hiçbir şey kesin değil!\n\nHiçbir şey tastamam tahmin edilemez. \n\nBelirsizlik havuzu...\n\nBunu mu istiyorsun yoksa hiçbir şeyin elinden alamayacağı kesinlikte bir şeyi mi? \n\nSoru bu. \nNe arıyorsun?\nHakkaten derdin ne senin?\n\nBunun için ne verebilirsin?\n\nBen-im sandıklarını fedâ etmeye değil\nBen-sandığının kurban olmasına hazır mısın?",
      "id": 170854255811
    },
    {
      "text": "[SÖYLEŞİ KAYITLARI'NDAN]\n\n- Ne var ne yok?\nN'olsun çalışıyoruz işte\n\n- Ne zamandan beri?\nValla gün-eş-le açtırdı dükkanı\n\n- O olandan önce?\nÖncenin öncesi var\nÖncenin öncesi\n\n- Dün gece geçen rüya hikayesi gibi...\n\nSadece rüyada bir başlangıç ve bir son vardır \n\n- Yani evet bir başlangıç deneyimi ve bir son deneyimi vardır. \n\nBir başlangıç deneyimi olabilmesi için, başlangıçtan önce, başlangıcı deneyimleyen şeyin olması gerekir değil mi?\n\nUyandım deriz ya her sabah\nUyananı fark etmeye \nO olandan önce orda hazır\nUyumayan bir varoluş lazım\n\nVe bunun başlangıcı yok...\n\nVe sonu deneyimleyen şeyin de sonun ötesinde olması gerekir, aksi takdirde sonu deneyimleyemezsiniz.\n\nSondan sonra da orda kalan olmalı...\n\nO yüzden evveli hu ahiri hu der dururuz batınımızdan zahirimize...\n... \nBöylece her başlangıcı ve her sonu deneyimleyen şeyin başlangıçta bir başlangıcı (ezel) ve sonda bir sonu (ebed) yoktur.\n\nZâten\nNE OLduğunuzun\nne bir başlangıcı\nne de bir sonu bulunur\n\nSon-suz başlangıç deneyimleri ve son-suz son deneyimleri yaşarsınız ama başlangıçta hiçbir şey başlamaz ve sonda hiçbir şey bitmez.\n\nNeler söylemek isterim de gerisini sizlerin irfanı resmeylesin vesselâm",
      "id": 170870935911
    },
    {
      "text": "[SÖYLEŞİ KAYITLARI'NDAN]\n\nOlan vardır\nYapan bulunmaz\nDüşünce vardır\nDüşünen fail bulunmaz\nTercih vardır\nTercihte bulunan bulunmaz\n[A. Kadrî]\n\n- Dolaşan hava bedenden geçince nefes. Dolaşan düşünce zihinden geçince düşüncen...  Yani düşüncelerin su gibi hava gibi kendiliğinden oluştuğunu söylüyorsunuz, peki ya bilinçaltımızda depolanan şeyler ya da düşüncelerimizi şekillendiren içsel eğilimler, kişisel meyiller?\n \nKişisel çabayla oluşmazlar, siz denen beden-zihin terkibinden geçmeden, onları deneyimlemeden önce zaten oradadırlar. \n\nBir sonraki anı deneyimleyebilmeniz için o anın zaten orada hazır olması gerekir, aksi takdirde deneyimlenemez. \n\nGelecek zaten oradadır, geleceği yaratan kimse yoktur. Her şey zaten tamamlanmıştır. \n\nOlmuş olmuştur, olacak da olmuştur, olacak bir şey yoktur\n[Türbedâr Dedemiz]\n\nMesele bir düşünürün olup olmaması değildir. Düşünen, düşünüş ve düşünce zaten halihazırda oradadır. Bunların hepsi... olmuş bitmiştir. \n\n- Asıl soru bu gerçekle nasıl başaçıkabileceğimiz o halde?\n\nBu yüzden insanlar orada oturup ne yapacaklarını soruyorlar. Her şey zaten bitmişse, yapılacak ne var? Bu varoluş monoblok olarak bitmiştir. \n\nHayat zaten bitmiştir, hiçbir şeyin değiştirilmesine gerek yok, hiçbir şey değiştirilemez, hiçbir şeyin değiştirilmesi de gerekmez. \n\n- Yapılması gereken nedir?\n\nBir şey yapamam gibi değil, daha çok yapılacak ne var gibi. Her şey tamamlandı. Kendi içinde kesinlikle tamamlanmış. \n\n- Yapılacak ne var? Öyleyse ne yapmalı? \n\nHer düşünce Mutlak ve eksiksizdir. Endişelenmek bile eksiksizdir, eksiksiz bir endişe, eksiksiz bir ... her neyse. \n\nHer koku kendi içinde tamdır.\nYalnızca burnunuz olduğunda bilirsiniz ve o zaman bir sorununuz olur. Bildiğiniz zaman, kokar. Bilmediğiniz zaman, neyin doğru neyin yanlış olduğunu, neyin tastamam olduğunu neyin olmadığını, nasıl olduğunu ve nasıl olmadığını? \n\nİşte bu tamdır. Buna huzur, itminan diyebilirsiniz. \n\nBu huzuru elde edemezsiniz. Hiç kimse tarafından sahiplenilemez, kimsenin mülkü olamaz çünkü bu olanın doğasıdır - olduğu gibi tamdır. \n\nMülk Allah'ındır\nayeti muhkemdir\n\nHerhangi bir uyuma ihtiyacınız yoktur ama herhangi bir şeyde uyum bulmaya çalışırsanız, yalnızca huzursuzluk bulursunuz yani arayanın huzuru kaçar zira arayıcı sahtedir. \n\nUyum hiçbir yerde bulunamaz çünkü her yerdedir. \n\nZevk SAHİBİ olduğunuzda başınız belaya girer: \n\nBu iyi sestir, bu kötü sestir, müzik iyidir ve havlayan bir köpek kötüdür. \n\nO vakit duruma dair bir sorununuz vardır çünkü o zaman kişisel bir zevkiniz vardır. \n\nBu iyi bir beden, bu kötü bir yemek, güzel bir beden, o kadar da hoş bir vücut değil... \nÖzellikle de aynaya baktığınızda. \n\nGittikçe kötüleşiyor ve sonra yaşlanma sizi vuruyor. \n\nSahiplik cehennemdir\n\nEl-malik cehennemin kapısında bekleyen vazifelinin ismi böyle sembolik bir zevk\n\nBen-im düşüncelerim, benim hayatım, benim... her neyse. O zaman sizin olanın ne olduğunu sorgulamanız gerekir? \n\nGerçekten sizin olan nedir? \n\nSen fikri de dahil her şey her zaman varlığın büsbütün akışı olan yaşamın kendisine ait değil mi? \n\nMutlak olana; vâr oluşa...\n\nSadece Mutlak sahiplik vardır, hiçbir şeyin göreceli sahibi yoktur. \n\n'Sizin' düşünceniz nedir? \nDüşünceye sahip olabilecek BEN nerede?\nBu sahiplik nerede? Nerede bu 'benim'? \n\nAzizimin pek latif bir sözü vardır\n\n\"Eğer zihni lüzûmu hâlinde bırakabilirseniz, mutlu olursunuz.\" \n\nAma zihni bırakabilir misiniz? \n\n- Hayır. \n\nSenin değerli eşyaların var, benim hayatım, benim her şeyim. Sahip olduğunuz şeylere, sahip olduklarınıza o kadar aşıksınız ki, sahip olduklarınız tarafından ele geçiriliyorsunuz. \n\nSahip olduklarınız tarafından sahipleniliyorsunuz ve sonra da sahip olduklarınız tarafından hapsedildiğinizden şikayet ediyorsunuz. \n\nAsıl soru şu: \nSizin neyiniz var? \nOtur Sıfır! \n\nPeki, bu beden sizin değilse, dünya sizin değilse hayat da sizin değildir, o vakit endişelenecek ne'n var? \n\nBilmem bunun kime ne faydası dokunur\n\n...",
      "id": 170888674011
    },
    {
      "text": "[SÖYLEŞİ KAYITLARI'NDAN]\n\n\"Ben\"i olay örgüsünün dışında bağımsız bir varlık olarak değil de olay örgüsünün kendisi olarak gördüğünüzde, hassasiyet çarpıcı biçimde artar\n\n- Benim günlük akışım her zaman bu güce sahip olacak mı? Sadece belirli zamanlarda, örneğin bunu fark edecek kadar hassas olmadığımda o zaman olay örgüsü beni ele geçiriyor. Benim deneyimlerime göre gerçek pratik olmadan odaklanmayı sürdürmek zordur.\n\nSualde bahsi geçen \"Benim\" kelimesi kişisel bir \"benim\" gibi geliyor. \n\nVe \"olay örgüsünün\" sizi zaman zaman yakalayabileceğini veya yakalayamayabileceğini ima ettiniz. \n\nHayır hayır, hiç de öyle değil. \"Benim\" kişisel değil ve olaya karışan hiçbir kişi yok. \n\nHer ne kadar kişiler ve \"ben\" varmış gibi görünse de bu nesne-kimse'den yoksun Sonsuz Işıldayan Enerjiden oluşan yorumlamanın sihirli etkisidir, ışık oyunudur, nur üstüne nurdur\n\nLütfen dikkati biraz daha incelterek fark edin: \n\n\"Olay örgüsü\" \n\"Ben\"den ayrı değildir. \nOlay örgüsü \"Ben\"dir. \n\n... \n\"Ben-im\" ya da \"ben\" ya da kişisel olma, yapma hissinin hepsi olay örgüsüdür OLAN'a dahildir.\n\nDolayısıyla, olay örgüsünün beni ele geçirebileceği veya sözde bir ben-in olay örgüsünden kaçabileceği mantıksal önerisi tam bir fantezidir! \n\nGeçerli olduğunu düşündüğünüz tüm mantık aslında ya tastamam bir hayal ya yanılsamadır. \n\nFARK ETMEK tam da bu kadar incelikli saçmalıkları fark etmektir. \n\nEğer \"ben\"in ben adlı bir varlık olduğunu ve olay örgüsünün ayrı bir eylem olduğunu ve bunların iki farklı şey olduğunu düşünüyorsanız ve bunlar arasında yani \"ben\" ve \"olay örgüsü\" arasında bir tür ilişki olduğunu düşünüyorsanız, Zihnin yorumunun saçmalığı tarafından bal gibi kandırılıyorsunuz demektir.\n\n\"Ben\" dediğimde doğum tarihi olan kişisel bir kimlikten bahsetmiyorum. Bu, tamamen bir kimse ya da nesne olmayan BEN'dir; cümle varoluş,kendi olan BEN'dir\n\n\"Ben\" sözünü duyar duymaz lütfen Zihnin etkisinin \"Ben\" sözcüğünü sanki kişisel bir benden bahsediyormuşum gibi hemen kişisel bir anlama yorumladığına dikkat edin. \n\nLütfen Zihnin yorumlama hızının ışık hızından daha hızlı olduğuna dikkat edin. \n\nBöylesine ince bir yorumlama o kadar hızlı gerçekleşir ki siz farkında bile olmazsınız. \n\nAynı şekilde, BENLİK dediğimde kişisel bir benliği kastetmiyorum. Gerçek bir kişisel \"BEN\" veya kişisel benlik hissine sahip olduğunuzu inkar etmesem de, Sonsuz Işıldayan Enerji içinde hiçbir zaman gerçek bir nesne veya varlık yoktur. \n\nFarkındalığınızda ya da bilincinizde kişisel \"BEN\" için milyonlarca ve trilyonlarca görüntü ve his beliriyor gibi görünse de, bırakın trilyonlarca kişiyi, hiçbir zaman tek bir kişi bile var olmamıştır ve olmayacaktır. \n\nTüm bu görünümler ve hisler sadece aynı Sonsuz Işıldayan Enerjinin yanılsamalı enerjik etkileridir, ışık oyundur.\n\nHâsılı bilincinizde ne zaman bir \"ben\" kavramı ortaya çıksa, bu zaten bir olay örgüsüdür. \n\nOlay örgüsünün dışında gerçek bir \"ben\" ya da \"ben-im\" yoktur. \n\nBir kez daha vurgulamama izin verin:\n\n\"Ben\" olay örgüsüdür. \n\n\"Ben\" ya da \"ben\" hissi ortaya çıktığında, olay örgüsünü görüyorsunuz demektir.\n\nEndişelenmeyin, olay örgüsünü görmeye devam edeceksiniz, yani tüm bu duygu ve yorumların Zihnin etkisinden kaynaklanan fanteziler olduğunu fark ederken, çok gerçek bir \"ben\" hissine sahip olmaya devam edeceksiniz. \n\nAma artık \"ben\" hissini \"olay örgüsünden\" kavramsal olarak ayırmayacaksınız. \n\nOlay örgüsünün dışında değil de olay örgüsünde \"ben\"i gördüğünüzde duyarlılığınız büyük ölçüde artar.\n\n\"Ben\" düşüncesine sahip olmak ya da \"benim\" hissine sahip olmak bir sorun değildir. \n\nBu tıpkı dün gece rüyanızda \"ben\" diye düşünmenizin ve bana bir şeyler oluyor gibi hissetmenizin bir sorun olmaması gibidir. \nDuyarlılığınız otomatik olarak artacak ve olay örgüsünün sadece bir eğlence ya da Sonsuz Işıldayan Enerjinin kendi üzerine oynadığı ilahi bir şaka olduğunu fark edeceksiniz. \n\nOynamaya devam edin ve illüzyonları ciddiye almak yerine, illüzyonların etkilerinin tadını bir güzel çıkarın.\n\nIşıktan mışıktan oyun oyundur, işten bile değil.\n\nHem bir rüyadan uyanır uyanmaz neyi fark edersiniz?\n\nRüya gören (özne)\nRüyada görülen (nesne)\nRüya görüş (eylemi)\n\nÜç değil bir imiş.\n\nGözü açılan yalnız kendine gelirmiş.\n\nTam da bu yüzden gece olsun gündüz olsun rüyâ için erenlerin dilindeki kelime VÂKIÂ imiş\n\nOlay örgüsü böyle böyle çözülürmüş vesselâm\n\nYapılacak ve yapılmayacak ne var?\nİkisini ayıran sen olmadığında...",
      "id": 170896191111
    },
    {
      "text": "[SÖYLEŞİ KAYITLARI'NDAN]\n\n- Sizin târif ettiğiniz şekilde hayatımı iyileştirmek için doğaüstü güçler elde edebilir miyim?  \n\nMâdem her şey bizim tezahürümüz, projeksiyonumuz, hastalık, işsizlik, kıtlık hepsi hepsi farkına varmak için güzel fırsatlar ama her şeyi değiştirebilecek aşkın güçler, tezahür kanunları olduğu söylenmiyor mu? \n\nO vakit insanlar hayatlarını sihirli güçlerle değiştirmek istiyorlar ve bunları öğrenmek istiyorlar.\n\nO hâlde bunları öğren yeter neden aydınlanmaya ihtiyaç duyalım ki?\n\nİkisi arasındaki ilişkiyi bilmek istiyorum. Hayatım artık yönünü ve doğrultusunu kaybetti. Ne yapmalıyım şaştım?  \n\n\nEğer \"mevcut hayatınızı\" değiştirmek gibi bir isteğiniz varsa, o zaman maalesef bunu ciddiye alıyor ve bu anı \"benim adımda biri\" \"kişisel hayatını yaşıyor\" olarak görüyorsanız, zihnin bu hikayesini ciddiye aldığınızda sihirli bir güç ve bir değişiklik olmayacaktır. \n\nAncak o anda ne olup bittiğini artık umursamadığınızda ve mevcut durumu değiştirme arzunuz olmadığında, \n\nAşkın güçler doğal olarak ve kendiliğinden olarak ortaya çıkacaktır. \n\nYalnızca doğaüstü güçlere en az ihtiyaç duyan kişi kendiliğinden ve otomatik olarak sihirli güçlere sahipmiş gibi görünebilir. \n\nKudret, acziyettedir\nİstemenin kralı istemektedir\nBu demektir\n\nHali hazırda bir kişi olarak eğer \"aydınlanmayı\" kişisel çıkarlar elde etmek ve mevcut durumu iyileştirmek için bir araç olarak görüyorsanız, \n\no zaman bu sistem hiç de umduğunuz gibi çalışmayacaktır.\n\nUnutmayın, Zihnin \"gerçeklik\" olarak algıladığı şey tam da zihnin eşzamanlı olarak yorumladığı şeydir yani durum değil yorumdur! \n\nŞu anda olduğunu düşündüğünüz şey gerçekte düşündüğünüz gibi değil, sadece göründüğü gibidir.\n\nBaşka bir deyişle, gerçekleştiğini düşündüğünüz şey tam olarak Zihnin yanıltıcı bir şekilde anlık yorumladığı şeydir. \n\nŞimdi\nMevcut ânın \nideal olmadığını \nveya kusurlu olduğunu düşündüğünüzde \n\nVe mevcut durumun yerine geçecek, ideal bir duruma ulaşmanız veya onu Zihninizin arzu ettiği şekilde iyileştirmeniz gerektiğinde, onu bu şekilde ciddiye aldığınızda, umduğunuz ideal duruma, istediğiniz sonuca ulaşamazsınız. \n\nBu, Zihnin kendi kendine oyun oynamasının etkisidir. \n\nHile kurucunun kendi kendine kurduğu hile, oyun içinde oyundur.\n\nSizin bu arzunuz Zihnin kurduğu tezgahı, ışık oyununu ciddiye almaktır.  \n\nTatmin edici olmadığını ve kusurlu olduğunu düşündüğünüz bir durumu değiştirmek için \"bir mucize olaydı\" diye ne kadar çok yalvarırsanız, böyle aşkın güçlere sahip olma olasılığınız o kadar azalır. \n\nÇünkü Zihin doğuştan mükemmel olan şimdiki anı \n\n\"ideal değil\" veya \"başarısız\" veya \"kusurlu\" olarak halüsinasyona uğratmıştır. \n\nZihnin bu tür yanıltıcı varsayımları altında, doğaüstü güçlere sahip olmak nasıl mümkün olabilir? \n\nAncak şimdiki zamanda olana, şu âna dair hiçbir talebiniz olmadığında ve OLAN olarak tamamen gevşediğinizde ve onu olduğu gibi rahat bıraktığınızda, o zaman tüm enerji alanı kendiliğinden gevşeyecek ve doğal olarak ve incecikten kendini yeniden hizalayacaktır. \n\nAncak o zaman, hiçbir talep olmaksızın, mucizeler kendiliğinden ve otomatik olarak gerçekleşecektir. \n\nÖyle ki sizin dahi olduktan sonra haberiniz olacaktır.\n\nHoş tamamen rahatlamış olan biri için mucizelere veya sihirli dokunuşa gerek kalmaz.\n\nİşte tam da bu şekilde sonsuz mucizelerin içine dalabilir. \n\nBu ironik ve çelişkili görünebilir ama öyle değildir.\n\nÖyle öyle ama öyle değil...",
      "id": 170897306811
    },
    {
      "text": "[SÖYLEŞİ KAYITLARI'NDAN]\n\n- Haklı değil miyim ama?\n\nHaklısın ama alacağın yok\n\nYerle gök arası hep Hakla dolu\nArasan da bulunmaz haksız kulu\n\nHem haklı olunca alacaklı oluruz\nAlacaklı olunca bağlı oluruz\nGeldi mi gelmedi gözler dururuz\n\nGerçek cömertlik maddi alacaklar şöyle dursun manevî alacaklardan vazgeçmekmiş\n\nKar-zarâr hânesi kalmayana dönmekmiş..\n\nKitapte \"ticâreten len tebûr\" diye geçen en kârlı manevi \"ticaret\"\nBuna benzermiş\n\nÖyle ki hiç almasam hep vazgeçsem gene kâr\nVermek kendine vermekse ne arar zarar\n\nNasıldı o viraniden nefesimiz:\n♬\nBen dellâlım pazarbaşım Alî'dir",
      "id": 170970958411
    },
    {
      "text": "[SÖYLEŞİ KAYITLARI'NDAN]\n\n- Bana kalırsa \"Gerçek\" sorun şu: \n\nBu \"görünüşte\" faaliyetler bir rahatsızlığı önlemek, bir ihtiyacı gidermek için yapılıyor (en azından fiziksel düzeyde). \n\nElbete bu rahatsızlığın bile \"görünüşte\" olduğunu söyleyebilirsiniz.\n\nAma sonuçta ruhlar aleminde yaşamıyoruz ve bu görünüşte acılar, seni kesinlikle perişan edebilir!\n\nNasıl bozulduğunu bildiğin bir sistemi tam tersi şekilde düzeltebilirsin değil mi?\n\nZihnin enerjik etkisi, kendini şeyleştirme mekanizması (reification) kendini doğrulama sistemi gibidir.\n\nHani \"şehrin yukarısında bir yalan söyledim aşağıda ben de inandım\" bunun tam Türkçesi gibi...\n\nGerçek olduğunu var-saydığı her şeyi, sanki kendi kendine gaz veren enerjik bir geri besleme döngüsü gibi, sürekli olarak kendi kendini güçlendirmek, pekiştirmek, onaylamak, doğrulamak için kullanır.\n\nZihnin kendi kendine oynadığı bu görünüşteki tuzağı keşfetmek tamamen sizin bu dolaba dikkat etmenize, hileyi görmenize, tuzağı keşfetmenize bağlıdır. \n\nSiz onun ne kadar \"gerçek\" olduğunu düşünürseniz, o da \"size\" o kadar önemli görünür. \n\nBu, zihnin etkisinin kendisiyle oynuyor gibi göründüğü pek ironik bir oyundur.\n\nTecrübenin tadını\nDeneyimlemenin etkisini inkar ediyor değilim.\n\nSâdece zihnin böyle bir deneyime ilişkin yorumunun kendi kendini somutlaştıran, güçlendiren, doğrulayan bir yorum olduğuna işaret ediyorum.\n\nKerameti kendinden menkul keratanın...\n\nGelin size çok basit bir misal vereyim:\n\nDün gece çok korkunç bir rüya gördüğünüzü inkar etmiyorum, karabasan mübarek..\n\nRüyanızda bir mafya tarafından ağır abilerce yakalandığınızı ve akıl almaz  işkencelere maruz kaldığınızı gördünüz; bu işkenceden kaynaklanan fiziksel acı o kadar gerçek hissettirdik ki o rüya olay örgüsü devam ederken, tüm olay örgüsünün gerçek olmadığına dair en ufak bir şüpheniz bile yoktu. \n\nAman sabahlar olmasın...\n\nTa ki bir an\nBooom\nGözünüz açıldı\n\nBilinç farklı bir kanala geçiyor gibi görünüyor ve birdenbire tüm rüya olay örgüsünün sadece boş bir fantezi, hayal, rüyadan ibaret olduğunu fark ediyorsunuz. \n\nEvet, bu olay örgüsünü deneyimlediğinizi tamamen kabul ediyorum. \n\nFakat bu olay örgüsünün gerçek olduğu anlamına mı geliyor? \n\nElbette değil.\n\nRüya deneyiminizde fiziksel! acı hissetmek sadece bir görünüştür. \n\nBu rüyayı yaşamış olmak, gerçekten vâr olan bir kişinin gerçek bir fiziksel acı çektiği anlamına gelmez. \n\nZihnin etkisinin oynadığı gizemli mucize budur: \nGerçek hissetmek, gerçek olmak anlamına gelmez!\n\nZihnin etkisi her zaman çok gerçek hisler sunuyormuş gibi görünürken, bu hislerin hiçbiri somut veya gerçek değildir.\n\n... \n\nZihin tarafından yansıtılan bir fantaaazide ölme hissini bile deneyimleyebilirsiniz. \n\nMesela, rüya hikayesindeki bölümlerden birinde olay örgüsü, \"ben\"in bir grup azılı düşman tarafından kovalandığını, \"ben\"in umutsuzca onlardan kaçmaya çalıştığını ve bir uçurumun kenarına koştuğunu, ardından da o rüya hikayesindeki \"beden-imin\" o uçurumdan düştü, çok korkunç bir \"ölme\" deneyimi...\n\nAncak birkaç dakika sonra bunun tamamen zihnin kendi kendine oynadığı bir şaka, bir film olduğunu keşfetmek, diğer bir sahneye geçmek için göz-ünüzün açılması, uyanmanız kâfi...  \n\nŞimdi bu deneyimde zihnin etkisinden kaynaklanan fiziksel duyguyu ve zihinsel acıyı inkar edebilir misiniz? \n\nİnkar edilemez bir şekilde olay anında ordaydı...\n\nAma siz zihniniz değilsiniz.\nSiz Zihnin etkisinin sonsuz derecede ötesindesiniz. \nSubhanallah\n\nHissiyat ne kadar gerçek ve ne kadar korkunç olursa olsun, bunların bir rüya olay örgüsünde hissedilen duygular gibi tamamen asılsız olduklarını keşfedecek doğal farkındalığa (dikkat) sahipsiniz. \n\n\"Fiziksel bedeniniz\" veya \"somut durumlar\" nedeniyle ne denli acı hissederseniz hissedin, bunların aslında fiziksel beden olmadığını ve aslında hiç de somut olmadığını ayırt etme konusunda doğal bir yeteneğe sahipsiniz. \n\nFiziksellik ve somutluk hisleri, Zihnin enerjik etkisiyle inandırıcı hâle getirilir, öyle sandırılır.\n\nBu tam anlamıyla bir mucize! \nSubhanallah\n\nBu, kendinize yapabileceğiniz en komik şakadır. \n\nBu rabbani latifeyi, bu komik şakayı keşfedin ve duyguların gerçekliğini aşarak bundan keyif almaya, olanı olduğu sürece zevk etmeye başlayabilirsiniz.\n\n...",
      "id": 170988368711
    },
    {
      "text": "[SÖYLEŞİ KAYITLARI'NDAN]\n\n- Ahit sandığı sembolü nedir?\n\nKeyifli bir dış-okuma olarak \"Indiana Jones\" filminde, onu bir nükleer reaktör gibi göstermişlerdi ya hani yani ona baktığınızda ölürsünüz. \n\nTıpkı Tanrı'nın gözüne baktığınızda ölmeniz gibi. \n\nEğer ahit sandığını, o gizli kutuyu açarsanız, öyle sandığınız gibi, hayal ettiğiniz gibi süper güçlerle donanmış olarak hayatta kalamazsınız eski hayatınıza da dönemezsiniz...\n\nBu, yaşamın özüne bakarsanız yegâne yaşayana döneceğinizin ama kişisel hayatta kalamayacağınızın paradoks sembolüdür. \n\nHiçbir ölümlü O güzelin peçesini kaldıramadı..\n\nEğer gerçeğin ne olduğuna bakarsanız, yok olursunuz. \n\nAslında bu aydınlanmanın eşanlamlısıdır, kişisel gözün kör olmasıdır.\n\nNuru gören nur olur\n\nIşık olana baktığınızda, onu alabilecek, tutacak kimse kalmaz.\n\nSen ışığa dönersen sadece ışık olabilirsin ama kimse ışığı alamaz. \n\nİşte güçlü sembol budur.\n... \n\nGerçeği alamazsınız, gerçeği bilemezsiniz çünkü gerçeğe baktığınız anda yok olursunuz.\n\nBir nesne olarak gerçek yoktur, gerçeği bilebilecek bir kimse yoktur.\n\nAma gerçeğe baktığınızda, gerçeği gören kişi anında çözülür.\n\nBu, bir göz açıp kapaması, bir şimşek çakması gibidir.\n\nKendine bir bakarsın\nBakış o bakış...\n\nZâten insan imkânı, kendi özüne doğru, derin-keskin-tek bir b.akış değilse ya nedir?\n\nBunu kaldıramazsınız.\nŞahsen dikine duramazsın\nHiç kimse bu emaneti kaldıramaz.\n\nGerçek olduğunda, hiç kimse yoktur\n\nHoş hiçbir zaman olmadı, hiçbir zaman da olmayacak zira iki değil...\n\nHani bir zamanlar sual etmiştin ya hatırla\n\n- Bana gerçeği verebilir misin? \nElbette! Ama sen alabilir misin?\n\nTur Dağı'nda Musa'ya n'oldu hatırla\n\nBir baktığın anda yok olursun\nBundan hiçbir şey elde edemezsin\n\nOnu tutamazsın\nOna sahip olduğunu iddia edemezsin \n\nVe her kim şahsen gerçeği anladığını iddia ediyorsa, zırvalıyordur\n\nGerçeği fark eden hiç kimse olmadı.\n\nGerçekte büsbütün resimden çıkıp da \nişte bu gerçek diye-bilecek bir şey bir kimse yoktur.\n\n- İyi ama bunun hakkında konuşamaz mıyız?\n\nElbette konuşabiliriz ama ona sahip çıkabilecek kimse yoktur. Ona sahip olunamaz ve onu hatıralar gerdanlığına bir inci olarak takamayız.\n\nŞimdi gerçeğin tadını aldım, şimdi bu inciyi paylaşmak istiyorum.\n\nGerçek heç kimse için değildir\nHiç kimse ona sahip olamaz.\n\nÂkıbet sen gerçeği alamazsın, gerçek seni alır vesselâm\n\nSırr‐ı Hakk’ı nicesi fâş eyleyem\nVahdet‐i Hakk'ı duyanın\nDili lâldir aklı mât!",
      "id": 171006574611
    },
    {
      "text": "[SÖYLEŞİ KAYITLARI'NDAN]\n\n- Sizden sızan bir cümledeki hakikat parıltısını bir şekilde anlıyor ve kabul ediyorum... \n\nAman orda kalmayın\nVe sonra başka bir anlayış, başka bir anlayışa geçin, tıpkı küçük bir ağaçkakanın sert bir ağacın içinden geçmesi gibi\n\nTak, tak, bırak\nAnlayış\nAnlayış\nAnlayış\n\nMeğer nice yüz bin yıl geçince diğer taraftan ışık patlayana dek...\n\nDünya kadar zamanınız var.\nAman canım 'olur a' dedim. \n\n- Ama belki daha hızlıdır, belki 99999... \n\nAma aşılacak...\n\nBir ağacın altında oturan iki talibin hikayesini bilir misiniz?\n\n- Acaba nasıl nasıl?\n\nNeden sonra aydınlanmış sandıkları biri gelir ve ona sorarlar \n\n- Biz ne vakit aydınlanacağız biliyor olmalısınız ve o da der:\n\n- Evet evet, bu ağaçtaki yaprak sayısı kadar ömürler boyunca aydınlanacaksınız\n\nBiri ağlamaya başlar \n\n- Âh zavallı ben\n\nDiğeri heyecanlanır\n\n-Evet! Ben aydınlanacağım ve ağaçtaki tüm yapraklar düşecek. \n\nHayâl perdesinde\nSadece şöylece işaret edebilirim:\n\nHayâlî varoluşun hayâlî perdesi gözönüne geldi ve yok olacak. \n\nNe kadar süreceği kimin umurunda? \n\nCehalet geldi ve cehalet bir gün yok olacak ve işbu sahne, onun geldiğini ve gideceğini gördüğünüz sahne bir anlıktır, bir göz açıp yummuş gibi...\n\nNe olmuş yani? \nVe siz hâlâ olduğunuz şeysiniz. \n\nİster idim Allah'ı \nBuldum ise n'oldu\n... \n\n- Dile kolay, kulağa hoş geliyor... \n\nHep bir 'ama'sı olur bu sinsi cümlelerin değil mi?\n\nHayal ettiğinizden daha kolay ama birinin bunu yapmaya çalışması imkansız!\n\n- Nasıl yani?\n\nO olmak k-olaydır, birinin o haline gelmesi imkansızdır. \n\nManevi eğilim o olmaya çalışmaktır ama o olmaya çalışarak sonsuza dek bekleyeceksiniz zira asla o olamayacaksınız.\n\nAllah, Allahlığını \"kimseye\" vermez!\n\nHiç kimse asla o olamaz, ama herkes o olacak\n\nTalepsizliğe hiçbir zaman hiçbir taleple ulaşılamaz. \n\nAma siz şu anda talepsizliğin gerçekleşmesini talep ediyorsunuz ve bu talebin kendisi bir şeye ulaşabileceğinize dair hayali fikrinizdir. \n\n- Bağırarak sessizliği çağırmak gibi...\n\nTalep geldi ve talep bir gün yok olacak ve siz hala olduğunuz gibi kalacaksınız.\n\nTıpkı kullanımınıza verilen bu bedenin size geldiği ve bir gün yok olacağı gibi. \n\nSonra bir sonraki gelir ve sonra yine gider; tıpkı her sabah olduğu gibi...\n\nYani bir şeyler gelir, bir şeyler gider, suretler-imgeler gelir, suretler-imgeler gider. \n\nDünyanın imgesi gelir ve gider, ruhun imgesi gelir ve gider ve hatta ışık bile gelir ve gider. Yani sahnedeki O'nun nuru bile geçicidir. \n\nAma geçip giden bir şeyin olması için, kalıp duran fark eden olarak ne iseniz o olmanız gerekir ki zaten öyledir elhamdulillah\n\nAkıbet ben olan ben, her şeyi bırakır; benlik fikrini bile.",
      "id": 171035950711
    },
    {
      "text": "[SÖYLEŞİ KAYITLARI'NDAN]\n\n- ORIGINAL SIN: İsevi meşreplerde unutulması mümkün olmayan bazı ölümcül günahlar vardır. Bunun için sonsuza kadar cehennemde yanmanız gerekir...\n\nCennetten düştüğümüz o sahne işte, ilk insan, ilk günah ve...\n\nPeki, hangi günahı işlediniz de şimdi cehennemdesiniz? \n\n- Cehennemde miyiz?\n\nSana nasıl geliyor...\n\nÖlümcül günah şudur: \n\nDoğduğuna inanırsın çünkü bu seni ölümlü yapar. \nYani sen zaten ölüsün; bu ölümcül bir günahtır. \n\nBu sizi korku cehennemine \nve bedenle birlikte gelen her şeyin ateşine sokar.\n\n- Cehennem hakkında çok konuşuyorsunuz.\n Cennete dair bir tahayyülünüz var mı?\n\n... \nCennet bir mekân değil...\n\nBirlik zevki\nÖz-deş-leş-meme. Cennet budur,\n\n'Ben' hissini bir nesne-faaliyet-ilişkiye bağlamamak\n\nGelip geçen şeylerle özdeşleşmemek.\n\n- Ama aynı zamanda bu da geçici...\n\nBunun nihai olduğunu mu söyledim, sadece bunun cennet hissiyatı olduğunu söyledim.\n\n- Öyleyse, cehennem de geçici olmalı...\n\nHayır! Çünkü cennet bile cehennemin bir parçasıdır. Cennet ve cehennem var ama sadece cehennemde.\n\n- Çünkü ikisi de zamanda geçiyor diye mi?\n\nElbette... Her ikisi de kendinizi gerçekleştirme yollarınızdır; rahatlık ve rahatsızlık içinde.\n\nBu tarifte, rahatsızlık cehennem, rahatlık ise cennet olurdu.\n\nTanımlanabilir olan rahatsızlık özdeşleşmektir ve tanımlanamayan rahatlık özdeşleşmemektir.\n\nHer ikisi de zâten kendinizi gerçekleştirme yollarınızdır; sahnesine göre her ikisi de yerli yerincedir.",
      "id": 171052612611
    },
    {
      "text": "[SÖYLEŞİ KAYITLARI'NDAN]\n\n- Bu kaçıncı gelişim aynı sinemaya, bu filmden nasıl kurtulurum?\n\nAh be güzelim ne gelen var ne giden...\n\nHiç kimse gelmedi ve hiç kimse gitmeyecek.\n\nVıddıdı vıddıdı deyip durduğum bu:\nNO WAY OUT\n\"Çıkış yolu yok”. \n\nBu öyle bir bütün ki dışı yok\nRüyadan çıkış merdiveni de rüyaya çıkıyor\n\nBurada şahsen deneyimlediğin her şey zâten olduğun şeydir, onun bir yönüdür, diğer bir ifadesidir ve olduğun şeyden ayrılamazsın, nereye gidersen git kendini terk edemezsin\n\nBak ne der kitap âgâh olalım biraz:\n\"Rabbin seni terk edip bırakmadı...\"\n\nBu senin olduğun kadar sonsuz\nNe olduğunun farkındalığı, senin olduğun kadar sonsuzdur. \n\nSadece Öz-Benliğin var olduğunu görmek, tanınmak, sevilmek için aynada bir bir... \nTanınmak, sevilmek için aynada bir bir görünüyoruz\n...\nBu tam bir duruştur\nBu, ikincinin olmadığı özgürlüktür, olduğu gibi olmaktan çıkış yolu yoktur; ne ise o...\n\nÇıkış, aşk ya da her neyse, başka bir şeye ulaşma asla söz konusu olmayacak.\n\nSenin için aşk, sana karşı yok.\nAkışın, olanın, adı o...\n\nAklına ne gelirse, hakkında fikir sahibi olduğun ne varsa gitti; tamamen yok oldu. Bundan, bu OLANdan çıkış yolu yok.\n\nHallac zevkinin\n\"Biri beni bundan, bu olanda, bu Allah'tan kurtarsın\" dediği yer burası\n\nTüm kurtuluş fikirleri, bir çıkış yolu bulmak için bir kolaylık, bir avantaj fikrinden oluşur. Basitçe, tamamen durarak ve olduğun şey olman için \"çıkış yolu\" diye bir şey olmadığını görerek, olanın zaten bu olduğunu görüyorsun.\n\nKendin olmak için zamana filan ihtiyacın yok, bir şeylerden kurtulmana gerek yok; kendinle dolusun\n\nSen buna bir çok isim verebilirsin enerji, içindeki kimliksiz açık alan, nihai zeka, aşkın kudret, bilinç, ne bileyim...\n\nBiri onu arayabilir veya aşk olarak tanımlayabilir. Ama ayrı bir eylem olarak aşk yok. Sadece mutlak \"çıkış yolu yok!\" var\n\nNe aşkı ne özgürlüğü ne de başka bir şeyi bilmiyor, çünkü bu senin olduğun şeyin dışında herhangi bir şeyin tamamen yokluğudur.\n\nBuna \"huzur\" denebilir, bu muazzam huzur ama bu huzur her zaman oradaydı, hiç gitmedi. Buna \"gönül rahatlığı\" da denebilir gönül rahatlığıyla...\n\nAma artık parça buçuk akıl yok. Her ne ise, ne varsa büsbütün Ben olan Benliktir. Her enerji, titreşim, dalga her neyse, sizin olduğunuz şey budur.\n\nBundan kurtulmanın bir yolu yok çünkü bir sonraki anda hiçbir şeyi kontrol etmenin bir avantajı yok.\n\nNeyi kontrol edebiliyorsan sen ona dönersin bu yüzden bir şeyleri kontrol etmeye çalışmanın manâsı yok! Bu, yapmanın ya da yapmamanın anlamsızlığıdır çünkü hiçbir avantaj sağlamaz\n\nBu lütuf ve şefkattir. Bahsettiğimiz şey merhamet, alemlere alemler olarak rahmet...\n\nMerhamet, merhamet edilecek ya acıyacak kimse kalmadığında duyulan merhamettir. Acıma niçin var? Acıma sadece sen çıkış yolunu özlediğin için oradadır.\n\nSonra kendine acırsın ve başkalarının da kendine acıdıklarını görürsün. Ama artık ikinci biri kalmadığında, bu hissi bilemezsiniz.\n\nBu çok doğal. Özel bir şey değil. İlahi aşk filan değil. Bu senin doğan ve bu doğa hiçbir zaman yok olmadı, ayrılmadı senden.\n\n- Bununla ne yapmalı?\n\nSadece bir rahatla, biraz gül bütün bu hikayeye, bir selam ver âlem yüzüne, hepsi bu:\n\nMinber-i insanın şerefesinde\nAşk ilânı duyuldu ya elhamdulillah\n\nVarlığın Sevinci\nVarlığın şerefine\nŞerefimize...\n\nBihamdulillah tevfîk olan \nMevla zikridir zikri...",
      "id": 171074934611
    }
  ]
}